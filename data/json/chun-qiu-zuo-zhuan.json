{"alldata": [{"section": 0, "header": "隐公●隐公元年", "data": [{"ID": 0, "text": "惠公元妃孟子，孟子卒，继室以声子，生隐公，宋武公生仲子，仲子生而有文在其手，曰为鲁夫人，故仲子归于我，生桓公而惠公薨，是以隐公立而奉之。"}, {"ID": 1, "text": "元年，春，王正月。"}, {"ID": 2, "text": "三月，公及邾仪父盟于蔑。"}, {"ID": 3, "text": "夏，五月，郑伯克段于鄢。"}, {"ID": 4, "text": "秋，七月，天王使宰咺来归惠公仲子之賵。"}, {"ID": 5, "text": "九月，及宋人盟于宿。"}, {"ID": 6, "text": "冬，十有二月，祭伯来。"}, {"ID": 7, "text": "公子益师卒。"}, {"ID": 8, "text": "元年，春，王周正月，不书即位，摄也。"}, {"ID": 9, "text": "三月，公及邾仪父盟于蔑，邾子克也，未王命，故不书爵，曰仪父，贵之也，公摄位，而欲求好于邾，故为蔑之盟。"}, {"ID": 10, "text": "夏四月，费伯帅师城郎，不书，非公命也。"}, {"ID": 11, "text": "初，郑武公娶于申，曰武姜。生庄公及共叔段。庄公寤生，惊姜氏，故名曰寤生，遂恶之。爱共叔段，欲立之。亟请于武公，公弗许。\n及庄公即位，为之请制。公曰：“制，岩邑也，虢叔死焉，佗邑唯命。”请京，使居之，谓之“京城大叔”。\n祭仲曰：“都城过百雉，国之害也，先王之制：大都不过参国之一；中，五之一；小，九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有！不如早为之所，无使滋蔓。蔓，难图也。蔓草犹不可除，况君之宠弟乎！”公曰：“多行不义，必自毙，子姑待之。”\n既而大叔命西鄙、北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之，无生民心。”公曰：“无庸，将自及。”大叔又收贰以为己邑，至于廪延。子封曰：“可矣，厚将得众。”公曰：“不义不昵，厚将崩。”\n大叔完聚，缮甲兵，具卒乘，将袭郑。夫人将启之。公闻其期，曰：“可矣。”命子封帅车二百乘以伐京。京叛大叔段，段入于鄢，公伐诸鄢。五月辛丑，大叔出奔共。书曰：“郑伯克段于鄢。”段不弟，故不言弟。如二君，故曰克。称郑伯，讥失教也。谓之郑志，不言出奔，难之也。\n遂置姜氏于城颍，而誓之曰：“不及黄泉，无相见也！”既而悔之。\n颍考叔为颍谷封人，闻之，有献于公。公赐之食。食舍肉，公问之，对曰：“小人有母，皆尝小人之食矣，未尝君之羹。请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔，对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融。”姜出而赋：“大隧之外，其乐也泄泄。”遂为母子如初。\n君子曰：“颍考叔纯孝也，爱其母，施及庄公。《诗》曰：‘孝子不匮，永锡尔类。’其是之谓乎！”"}, {"ID": 12, "text": "秋，七月，天王使宰咺来归惠公仲子之賵，缓，且子氏未薨，故名，天子七月而葬，同轨毕至，诸侯五月，同盟至，大夫三月，同位至，士逾月，外姻至，赠死不及尸，吊生不及哀，豫凶事，非礼也。"}, {"ID": 13, "text": "八月，纪人伐夷，夷不告，故不书，有蜚，不为灾，亦不书，惠公之季年，败宋师于黄，公立，而求成焉，九月，及宋人盟于宿，始通也。"}, {"ID": 14, "text": "冬十月，庚申，改葬惠公，公弗临，故不书，惠公之薨也，有宋师，太子少，葬故有阙，是以改葬。"}, {"ID": 15, "text": "卫侯来会葬，不见公，亦不书。"}, {"ID": 16, "text": "郑共叔之乱，公孙滑出奔卫，卫人为之伐郑，取廪延，郑人以王师，虢师，伐卫南鄙，请师于邾，邾子使私于公子豫，豫请往，公弗许。遂行，及邾人，郑人，盟于翼，不书，非公命也。"}, {"ID": 17, "text": "新作南门，不书，亦非公命也。"}, {"ID": 18, "text": "十二月，祭伯来，非王命也。"}, {"ID": 19, "text": "众父卒，公不与小敛，故不书日。"}]}, {"section": 1, "header": "隐公●隐公二年", "data": [{"ID": 20, "text": "二年，春，公会戎于潜。"}, {"ID": 21, "text": "夏，五月，莒人入向。"}, {"ID": 22, "text": "无骇帅师入极。"}, {"ID": 23, "text": "秋，八月，庚辰，公及戎盟于唐。"}, {"ID": 24, "text": "九月，纪裂繻来逆女。"}, {"ID": 25, "text": "冬，十月，伯姬归于纪。"}, {"ID": 26, "text": "纪子帛莒子，盟于密。"}, {"ID": 27, "text": "十有二月，乙卯，夫人子氏薨。"}, {"ID": 28, "text": "郑人伐卫。"}, {"ID": 29, "text": "二年，春，公会戎于潜，修惠公之好也，戎请盟，公辞。"}, {"ID": 30, "text": "莒子娶于向，向姜不安莒而归，夏，莒人入向，以姜氏还。"}, {"ID": 31, "text": "司空无骇入极，费庈父胜之。"}, {"ID": 32, "text": "戎请盟，秋，盟于唐，复修戎好也。"}, {"ID": 33, "text": "九月，纪裂繻来逆女，卿为君逆也。"}, {"ID": 34, "text": "冬纪子帛，莒子，盟于密，鲁故也。"}, {"ID": 35, "text": "郑人伐卫，讨公孙滑之乱也。"}]}, {"section": 2, "header": "隐公●隐公三年", "data": [{"ID": 36, "text": "三年，春，王二月，己巳，日有食之。"}, {"ID": 37, "text": "三月，庚戌，天王崩。"}, {"ID": 38, "text": "夏，四月，辛卯，君氏卒。"}, {"ID": 39, "text": "秋，武氏子来求赙。"}, {"ID": 40, "text": "八月，庚辰，宋公和卒。"}, {"ID": 41, "text": "冬，十有二月，齐侯郑伯盟于石门。"}, {"ID": 42, "text": "癸未，葬宋穆公。"}, {"ID": 43, "text": "三年，春，王三月，壬戌，平王崩，赴以庚戌，故书之。"}, {"ID": 44, "text": "夏，君氏卒，声子也，不赴于诸侯，不反哭于寝，不祔于姑，故不曰薨，不称夫人，故不言葬，不书姓，为公故，曰君氏。"}, {"ID": 45, "text": "郑武公，庄公，为平王卿士，王贰于虢，郑伯怨王，王曰，无之，故周郑交质，王子狐为质于郑，郑公子忽为质于周，王崩，周人将畀虢公政，四月，郑祭足帅师取温之麦，秋，又取成周之禾，周郑交恶，君子曰，信不由中，质无益也，明恕而行，要之以礼，虽无有质，谁能间之，苟有明信，涧，溪，沼，沚，之毛，苹，蘩，薀，藻，之菜，筐，筥，锜，釜，之，器，潢污，行潦，之水，可荐于鬼神，可羞于王公，而况君子结二国之信，行之以礼，又焉用质，风有采繁，采苹，雅有行苇，泂酌，昭忠信也。"}, {"ID": 46, "text": "武氏子来求赙，王未葬也。"}, {"ID": 47, "text": "宋穆公疾，召大司马孔父而属殇公焉。曰，先君舍与夷而立寡人，寡人弗敢忘，若以大夫之灵，得保首领以没，先君若问与夷，其将何辞以对，请子奉之，以主社稷，寡人虽死，亦无悔焉，对曰，群臣愿奉冯也，公曰，不可，先君以寡人为贤，使主社稷，若弃德不让，是废先君之举也，岂曰能贤，光昭先君之令德，可不务乎，吾子其无废先君之功，使公子冯出居于郑，八月，庚辰，宋穆公卒，殇公即位，君子曰，宋宣公可谓知人矣，立穆公，其子飨之，命以义夫，商颂曰，殷受命咸宜，百禄是荷，其是之谓乎。"}, {"ID": 48, "text": "冬齐郑盟于石门，寻卢之盟也，庚戌，郑伯之车偾于济。"}, {"ID": 49, "text": "卫庄公娶于齐东宫得臣之妹，曰庄姜，美而无子，卫人所为赋硕人也，又娶于陈，曰厉妫，生孝伯，早死，其娣戴妫，生桓公，庄姜以为己子，公子州吁，嬖人之子也，有宠而好兵，公弗禁，庄姜恶之，石碏谏曰，臣闻爱子，教之以义方，弗纳于邪，骄奢淫泆，所自邪也，四者之来，宠禄过也，将立州吁，乃定之矣，若犹未也，阶之为祸，夫宠而不骄，骄而能降，降而不憾，憾而能眕者，鲜矣，且夫贱妨贵，少陵长，远间亲，新间旧，小加大，淫破义，所谓六逆也，君义，臣行，父慈，子孝，兄爱，弟敬，所谓六顺也，去顺效逆，所以速祸也，君人者，将祸是务去，而速之，无乃不可乎，弗听，其子厚与州吁游，禁之不可，桓公立，乃老。"}]}, {"section": 3, "header": "隐公●隐公四年", "data": [{"ID": 50, "text": "四年，春，王二月，莒人伐杞，取牟娄。"}, {"ID": 51, "text": "戊申，卫州吁弑其君完。"}, {"ID": 52, "text": "夏，公及宋公遇于清。"}, {"ID": 53, "text": "宋公，陈侯，蔡人，卫人，伐郑。"}, {"ID": 54, "text": "秋，翬帅师会宋公，陈侯，蔡人，卫人，伐郑。"}, {"ID": 55, "text": "九月，卫人杀州吁于濮。"}, {"ID": 56, "text": "冬，十有二月，卫人立晋。"}, {"ID": 57, "text": "四年，春，卫州吁弑桓公而立，公与宋公为会，将寻宿之盟，未及期，卫人来告乱。"}, {"ID": 58, "text": "夏，公及宋公遇于清。"}, {"ID": 59, "text": "宋殇公之即位也，公子冯出奔郑，郑人欲纳之，及卫州吁立，将修先君之怨于郑，而求宠于诸侯，以和其民，使告于宋曰，君若伐郑，以除君害，君为主，敝邑以赋，与陈蔡从，则卫国之愿也，宋人许之，于是陈蔡方睦于卫，故宋公，陈侯，蔡人，卫人，伐郑，围其东门，五日而还。公问于众仲曰，卫州吁其成乎。对曰，臣闻以德和民，不闻以乱，以乱，犹治丝而棼之也，夫州吁阻兵而安忍，阻兵无众，安忍无亲，众叛亲离，难以济矣。夫兵，犹火也。弗戢，将自焚也，夫州吁弑其君，而虐用其民，于是乎不务令德，而欲以乱成，必不免矣。"}, {"ID": 60, "text": "秋诸侯复伐郑，宋公使来乞师，公辞之，羽父请以师会之，公弗许，固请而行，故书曰，翬帅师，疾之也，诸侯之师，败郑徒兵，取其禾而还。"}, {"ID": 61, "text": "州吁未能和其民，厚问定君于石子，石子曰，王觐为可，曰，何以得觐，曰，陈桓公方有宠于王，陈卫方睦，若朝陈使请，必可得也，厚从州吁如陈，石碏使告于陈曰，卫国褊小，老夫耄矣，无能为也，此二人者，实弑寡君，敢即图之，陈人执之，而请莅于卫，九月，卫人使右宰丑，莅杀州吁于濮，石碏使其宰獳羊肩，莅杀石厚于陈，君子曰，石碏，纯臣也，恶州吁而厚与焉，大义灭亲，其是之谓乎。"}, {"ID": 62, "text": "卫人逆公子晋于邢，冬十二月，宣公即位，书曰，卫人立晋，众也。"}]}, {"section": 4, "header": "隐公●隐公五年", "data": [{"ID": 63, "text": "五年，春，公矢鱼于棠。"}, {"ID": 64, "text": "夏，四月，葬卫桓公。"}, {"ID": 65, "text": "秋，卫师入郕。"}, {"ID": 66, "text": "九月，考仲子之宫，初献六羽。"}, {"ID": 67, "text": "邾人，郑人，伐宋。"}, {"ID": 68, "text": "螟。"}, {"ID": 69, "text": "冬，十有二月，辛巳，公子彄卒。"}, {"ID": 70, "text": "宋人伐郑，围长葛。"}, {"ID": 71, "text": "五年，春，公将如棠观鱼者，臧僖伯谏曰，凡物不足以讲大事，其材不足以备器用，则君不举焉，君将纳民于轨物者也，故讲事以度轨量谓之轨，取材以章物采谓之物，不轨不物，谓之乱政，乱政亟行，所以败也，故春蒐，夏苗，秋獮，冬狩，皆于农隙以讲事也，三年而治兵，入而振旅，归而饮至，以数军实昭文章，明贵贱，辨等列，顺少长，习威仪也，鸟兽之肉，不登于俎，皮革，齿牙，骨角，毛，羽，不登于器，则公不射，古之制也。若夫山林川泽之实，器用之资，皂隶之事，官司之守，非君所及也。公曰，吾将略地焉，遂往陈鱼而观之，僖伯称疾不从，书曰，公矢鱼于棠，非礼也，且言远地也。"}, {"ID": 72, "text": "曲沃庄伯，以郑人，邢人，伐翼，王使尹氏武氏助之，翼侯奔随。"}, {"ID": 73, "text": "夏葬卫桓公，卫乱，是以缓。"}, {"ID": 74, "text": "四月，郑人侵卫牧，以报东门之役，卫人以燕师伐郑，郑祭足，原繁，泄驾，以三军军其前，使曼伯与子元，潜军军其后，燕人畏郑三军，而不虞制人，六月，郑二公子以制人，败燕师于北制，君子曰，不备不虞，不可以师。"}, {"ID": 75, "text": "曲沃叛王，秋，王命虢公伐曲沃，而立哀侯于翼。"}, {"ID": 76, "text": "卫之乱也，郕人侵卫，故卫师入郕。"}, {"ID": 77, "text": "九月，考仲子之宫将万焉，公问羽数于众仲，对曰，天子用八，诸侯用六，大夫四，士二，夫舞所以节八音，而行八风，故自八以下，公从之，于是初献六羽，始用六佾也。"}, {"ID": 78, "text": "宋人取邾田，邾人告于郑曰，请君释憾于宋，敝邑为道，郑人以王师会之，伐宋，入其郛，以报东门之役，宋人使来告命，公闻其入郛也，将救之，问于使者曰，师何及，对曰，未及国，公怒，乃止，辞，使者曰，君命寡人，同恤社稷之难，今问诸使者，曰，师未及国，非寡人之所敢知也。"}, {"ID": 79, "text": "冬十二月，辛巳，臧僖伯卒，公曰，叔父有憾于寡人，寡人弗敢忘，葬之加一等。"}, {"ID": 80, "text": "宋人伐郑，围长葛，以报入郛之役也。"}]}, {"section": 5, "header": "隐公●隐公六年", "data": [{"ID": 81, "text": "六年，春，郑人来渝平。"}, {"ID": 82, "text": "夏，五月，辛酉，公会齐侯盟于艾。"}, {"ID": 83, "text": "秋，七月。"}, {"ID": 84, "text": "冬，宋人取长葛。"}, {"ID": 85, "text": "六年，春，郑人来渝平，更成也。"}, {"ID": 86, "text": "翼九宗，五正，顷父之子嘉父，逆晋侯于随，纳诸鄂，晋人谓之鄂侯。"}, {"ID": 87, "text": "夏，盟于艾，始平于齐也。"}, {"ID": 88, "text": "五月，庚申，郑伯侵陈，大获，往岁，郑伯请成于陈，陈侯不许，五父谏曰，亲仁善邻，国之宝也，君其许郑。陈侯曰，宋卫实难，郑何能为，遂不许。君子曰，善不可失，恶不可长，其陈桓公之谓乎，长恶不悛，从自及也，虽欲救之，其将能乎。商书曰，恶之易也，如火之燎于原，不可乡迩，其犹可扑灭，周任有言曰，为国家者，见恶如农夫之务去草焉，芟夷蕴崇之，绝其本根，勿使能殖，则善者信矣。"}, {"ID": 89, "text": "秋，宋人取长葛。"}, {"ID": 90, "text": "冬，京师来告饥，公为之请籴于宋，卫，齐，郑，礼也。"}, {"ID": 91, "text": "郑伯如周，始朝桓王也，王不礼焉，周桓公言于王曰，我周之东迁，晋郑焉依，善郑以劝来者，犹惧不蔇，况不礼焉，郑不来矣。"}]}, {"section": 6, "header": "隐公●隐公七年", "data": [{"ID": 92, "text": "七年，春，王三月，叔姬归于纪。"}, {"ID": 93, "text": "滕侯卒。"}, {"ID": 94, "text": "夏，城中丘。"}, {"ID": 95, "text": "齐侯使其弟年来聘。"}, {"ID": 96, "text": "秋，公伐邾。"}, {"ID": 97, "text": "冬，天王使凡伯来聘，戎伐凡伯于楚丘，以归。"}, {"ID": 98, "text": "七年，春，滕侯卒，不书名，未同盟也，凡诸侯同盟，于是称名，故薨则赴以名，告终，\n称1嗣也，以继好息民，谓之礼经。"}, {"ID": 99, "text": "夏，城中丘，书不时也。"}, {"ID": 100, "text": "齐侯使夷仲年来聘，结艾之盟也。"}, {"ID": 101, "text": "秋，宋及郑平，七月，庚申，盟于宿，公伐邾，为宋讨也。"}, {"ID": 102, "text": "初，戎朝于周，发币于公卿，凡伯弗宾，冬，王使凡伯来聘，还，戎伐之于楚丘，以归。"}, {"ID": 103, "text": "陈及郑平，十二月，陈五父如郑莅盟，壬申，及郑伯盟，歃如忘，泄伯曰，五父必不免，不赖盟矣，郑良佐如陈莅盟，辛巳，及陈侯盟，亦知陈之将乱也。"}, {"ID": 104, "text": "郑公子忽在王所，故陈侯请妻之，郑伯许之，乃成昏。\n1. 称 : 旧脱。 据《春秋左传正义》注释：“称”字原无，按阮校：“石经、宋本、岳本、足利本‘终’下有‘称’字，是也。”"}]}, {"section": 7, "header": "隐公●隐公八年", "data": [{"ID": 105, "text": "八年，春，宋公，卫侯遇于垂。"}, {"ID": 106, "text": "三月，郑伯使宛来归祊，庚寅，我入祊。"}, {"ID": 107, "text": "夏，六月，己亥，蔡侯考父卒，辛亥，宿男卒。"}, {"ID": 108, "text": "秋，七月，庚午，宋公，齐侯，卫侯，盟于瓦屋。"}, {"ID": 109, "text": "八月，葬蔡宣公。"}, {"ID": 110, "text": "九月，辛卯，公及莒人盟于浮来。"}, {"ID": 111, "text": "螟。"}, {"ID": 112, "text": "冬，十有二月，无骇卒。"}, {"ID": 113, "text": "八年，春，齐侯将平宋卫，有会期，宋公以币请于卫，请先相见，卫侯许之，故遇于犬丘。"}, {"ID": 114, "text": "郑伯请释泰山之祀而祀周公，以泰山之祊易许田，三月，郑伯使宛来归祊，不祀泰山也。"}, {"ID": 115, "text": "夏虢公忌父始作卿士于周。"}, {"ID": 116, "text": "四月，甲辰，郑公子忽如陈，逆妇妫，辛亥，以妫氏归，甲寅，入于郑，陈针子送女，先配而后祖，针子曰，是不为夫妇，诬其祖矣，非礼也，何以能育。"}, {"ID": 117, "text": "齐人卒平宋卫于郑，秋，会于温，盟于瓦屋，以释东门之役，礼也。"}, {"ID": 118, "text": "八月，丙戌，郑伯以齐人朝王，礼也。"}, {"ID": 119, "text": "公及莒人盟于浮来，以成纪好也。"}, {"ID": 120, "text": "冬齐侯使来告成三国，公使众仲对曰，君释三国之图，以鸠其民，君之惠也，寡君闻命矣，敢不承受君之明德。"}, {"ID": 121, "text": "无骇卒，羽父请諡与族，公问族于众仲，众仲对曰，天子建德，因生以赐姓，胙之土而命之氏，诸侯以字，为諡，因以为族，官有世功，则有官族，邑亦如之，公命以字为展氏。"}]}, {"section": 8, "header": "隐公●隐公九年", "data": [{"ID": 122, "text": "九年，春，天子使南季来聘。"}, {"ID": 123, "text": "三月，癸酉，大雨震电，庚辰，大雨雪，挟卒。"}, {"ID": 124, "text": "夏，城郎。"}, {"ID": 125, "text": "秋，七月。"}, {"ID": 126, "text": "冬，公会齐侯于防。"}, {"ID": 127, "text": "九年，春，王三月，癸酉，大雨霖以震，书始也，庚辰，大雨雪，亦如之，书时失也，凡雨，自三日以往为霖，平地尺为大雪。"}, {"ID": 128, "text": "夏城郎书不时也。"}, {"ID": 129, "text": "宋公不王，郑伯为王左卿士，以王命讨之，伐宋，宋以入郛之役怨公，不告命，公怒，绝宋使。"}, {"ID": 130, "text": "秋，郑人以王命来告伐宋。"}, {"ID": 131, "text": "冬，公会齐侯于防，谋伐宋也。"}, {"ID": 132, "text": "北戎侵郑，郑伯御之，患戎师曰，彼徒我车，惧其侵轶我也。公子突曰，使勇而无刚者，尝寇，而速去之，君为三覆以待之，戎轻而不整，贪而无亲，胜不相让，败不相救，先者见获，必务进，进而遇覆，必速奔，后者不救，则无继矣，乃可以逞，从之。戎人之前遇覆者，奔。祝聃逐之，衷戎师，前后击之，尽殪，戎师大奔。十一月，甲寅，郑人大败戎师。"}]}, {"section": 9, "header": "隐公●隐公十年", "data": [{"ID": 133, "text": "十年，春，王二月，公会齐侯，郑伯，于中丘。"}, {"ID": 134, "text": "夏，翬帅师会齐人，郑人，伐宋。"}, {"ID": 135, "text": "六月，壬戌，公败宋师于菅，辛未，取郜，辛巳，取防。"}, {"ID": 136, "text": "秋，宋人，卫人，入郑，宋人，蔡人，卫人，伐戴，郑伯伐取之。"}, {"ID": 137, "text": "冬，十月，壬午，齐人，郑人入郕。"}, {"ID": 138, "text": "十年，春，王正月，公会齐侯，郑伯，于中丘，癸丑，盟于邓，为师期。"}, {"ID": 139, "text": "夏，五月，羽父先会齐侯，郑伯，伐宋。"}, {"ID": 140, "text": "六月，戊申，公会齐侯，郑伯，于老桃，壬戌，公败宋师于菅，庚午，郑师入郜，辛未，归于我，庚辰，郑师入防，辛巳，归于我，君子谓郑庄公于是乎可谓正矣，以王命讨不庭，不贪其土，以劳王爵，正之体也。"}, {"ID": 141, "text": "蔡人，卫人，郕人，不会王命。"}, {"ID": 142, "text": "秋，七月，庚寅，郑师入郊，犹在郊，宋人，卫人，入郑，蔡人从之，伐戴，八月，壬戌，郑伯围戴，癸亥，克之，取三师焉，宋卫既入郑，而以伐戴召蔡人，蔡人怒，故不和而败。"}, {"ID": 143, "text": "九月，戊寅，郑伯入宋。"}, {"ID": 144, "text": "冬齐人，郑人，入郕，讨违王命也。"}]}, {"section": 10, "header": "隐公●隐公十一年", "data": [{"ID": 145, "text": "十有一年，春，滕侯，薛侯，来朝。"}, {"ID": 146, "text": "夏，公会郑伯于时来。"}, {"ID": 147, "text": "秋，七月，壬午，公及齐侯，郑伯，入许。"}, {"ID": 148, "text": "冬，十有一月，壬辰，公薨。"}, {"ID": 149, "text": "十一年，春，滕侯，薛侯，来朝，争长，薛侯曰，我先封，滕侯曰，我周之卜正也，薛，庶姓也，我不可以后之，公使羽父请于薛侯曰，君与滕君，辱在寡人，周谚有之曰，山有木，工则度之，宾有礼，主则择之，周之宗盟，异姓为后，寡人若朝于薛，不敢与诸任齿，君若辱贶寡人，则愿以滕君为请，薛侯许之，乃长滕侯。"}, {"ID": 150, "text": "夏，公会郑伯于郲，谋伐许也，郑伯将伐许，五月，甲辰，授兵于大宫，公孙阏与颍考叔争车，颍考叔挟輈以走，子都拔棘以逐之，及大逵，弗及，子都怒。"}, {"ID": 151, "text": "秋，七月，公会齐侯，郑伯，伐许，庚辰，傅于许，颍考叔取郑伯之旗蝥弧以先登，子都自下射之，颠，瑕叔盈又以蝥弧登，周麾而呼曰，君登矣，郑师毕登，壬午，遂入许，许庄公奔卫，齐侯以许让公，公曰，君谓许不共，故从君讨之，许既伏其罪矣，虽君有命，寡人弗敢与闻，乃与郑人，郑伯使许大夫百里，奉许叔以居许东偏，曰，天祸许国，鬼神实不逞于许君，而假手于我寡人，寡人唯是一二父兄，不能共亿，其敢以许自为功乎。寡人有弟，不能和协，而使糊其口于四方，其况能久有许乎？吾子其奉许叔，以抚柔此民也，吾将使获也佐吾子，若寡人得没于地，天其以礼悔祸于许，无宁兹许公，复奉其社稷，唯我郑国之有请谒焉，如旧昏媾，其能降以相从也，无滋他族，实逼处此，以与我郑国争此土也，吾子孙其覆亡之不暇，而况能禋祀许乎，寡人之使吾子处此，不唯许国之为，亦聊以固吾圉也，乃使公孙获处许西偏，曰，凡而器用财贿，无置于许，我死，乃亟去之，吾先君新邑于此，王室而既卑矣，周之子孙，日失其序，夫许，大岳之胤也，天而既厌周德矣，吾其能与许争乎，君子谓郑庄公于是乎有礼，礼经国家，定社稷，序民人，利后嗣者也，许无刑而伐之，服而舍之，度德而处之，量力而行之，相时而动，无累后人，可谓知礼矣。"}, {"ID": 152, "text": "郑伯使卒出豭，行出犬鸡，以诅射颍考叔者。君子谓郑庄公失政刑矣，政以治民，刑以正邪，既无德政，又无威刑，是以及邪，邪而诅之，将何益矣。"}, {"ID": 153, "text": "王取邬，刘，蒍，邘，之田于郑，而与郑人苏忿生之田，温，原，絺，樊，隰郕，攒茅，向，盟，州，陉，隤，怀，君子是以知桓王之失郑也，恕而行之，德之则也，礼之经也，己弗能有，而以与人，人之不至，不亦宜乎。"}, {"ID": 154, "text": "郑息有违言，息侯伐郑，郑伯与战于竟，息师大败而还，君子是以知息之将亡也，不度德，不量力，不亲亲，不徵辞，不察有罪，犯五不韪，而以伐人，其丧师也，不亦宜乎。"}, {"ID": 155, "text": "冬，十月，郑伯以虢师伐宋。壬戌，大败宋师，以报其入郑也。宋不告命，故不书。凡诸侯有命告则书，不然则否。师出臧否，亦如之。虽及灭国，灭不告败，胜不告克，不书于策。"}, {"ID": 156, "text": "羽父请杀桓公，将以求大宰，公曰，为其少故也，吾将授之矣，使营菟裘，吾将老焉，羽父惧，反谮公于桓公，而请弑之，公之为公子也，与郑人战于狐壤，止焉，郑人囚诸尹氏，赂尹氏，而祷于其主锺巫，遂与尹氏归，而立其主，十一月，公祭锺巫，齐于社圃，馆于寪氏，壬辰，羽父使贼弑公于寪氏，立桓公，而讨寪氏，有死者，不书葬，不成丧也。"}]}, {"section": 11, "header": "桓公●桓公元年", "data": [{"ID": 157, "text": "元年，春，王正月，公即位。"}, {"ID": 158, "text": "三月，公会郑伯于垂，郑伯以璧假许田。"}, {"ID": 159, "text": "夏，四月，丁未，公及郑伯盟于越。"}, {"ID": 160, "text": "秋，大水。"}, {"ID": 161, "text": "冬，十月。"}, {"ID": 162, "text": "元年，春，公即位，修好于郑，郑人请复祀周公，卒易祊田，公许之，三月，郑伯以璧假许田，为周公祊故也。"}, {"ID": 163, "text": "夏，四月，丁未，公及郑伯盟于越，结祊成也，盟曰，渝盟无享国。"}, {"ID": 164, "text": "秋，大水，凡平原出水为大水。"}, {"ID": 165, "text": "冬，郑伯拜盟。"}, {"ID": 166, "text": "宋华父督见孔父之妻于路，目逆而送之，曰，美而艳。"}]}, {"section": 12, "header": "桓公●桓公二年", "data": [{"ID": 167, "text": "二年，春，王正月，戊申，宋督弑其君与夷，及其大夫孔父。"}, {"ID": 168, "text": "滕子来朝。"}, {"ID": 169, "text": "三月，公会齐侯，陈侯，郑伯，于稷，以成宋乱。"}, {"ID": 170, "text": "夏，四月，取郜大鼎于宋，戊申，纳于大庙。"}, {"ID": 171, "text": "秋，七月，杞侯来朝。"}, {"ID": 172, "text": "蔡侯，郑伯，会于邓。"}, {"ID": 173, "text": "九月，入杞。"}, {"ID": 174, "text": "公及戎盟于唐，冬，公至自唐。"}, {"ID": 175, "text": "二年，春，宋督攻孔氏，杀孔父而取其妻，公怒，督惧，遂弑殇公，君子以督为有无君之心，而后动于恶，故先书弑其君，会于稷，以成宋乱，为赂故，立华氏也，宋殇公立，十年十一战，民不堪命，孔父嘉为司马，督为大宰，故因民之不堪命，先宣言曰，司马则然，已杀孔父而弑殇公，召庄公于郑而立之，以亲郑，以郜大鼎赂公，齐陈郑皆有赂，故遂相宋公，夏，四月，取郜大鼎于宋，戊申，纳于大庙，非礼也，臧哀伯谏曰，君人者，将昭德塞违，以临照百官，犹惧或失之，故昭令德以示子孙，是以清庙茅屋，大路越席，大羹不致，粢食不凿，昭其俭也，衮，冕，黻，珽，带，裳，幅，舄，衡，紞，紘，綖，昭其度也，藻率，鞞，鞛，鞶，厉，游，缨，昭其数也，火，龙，黼，黻，昭其文也，五色比象，昭其物也，钖，鸾，和，铃，昭其声也，三辰旗旗，昭其明也，夫德，俭而有度，登降有数，文物以纪之，声明以发之，以临照百官，百官于是乎戒惧，而不敢易纪律，今灭德立违，而置其赂器于大庙，以明示百官，百官象之，其又何诛焉。国家之败，由官邪也。官之失德，宠赂章也，郜鼎在庙，章孰甚焉，武王克商，迁九鼎于雒邑，义士犹或非之，而况将昭违乱之赂器于大庙，其若之何，公不听，周内史闻之曰，臧孙达其有后于鲁乎，君违，不忘谏之以德。"}, {"ID": 176, "text": "秋，七月，杞侯来朝，不敬，杞侯归，乃谋伐之。"}, {"ID": 177, "text": "蔡侯，郑伯，会于邓，始惧楚也。"}, {"ID": 178, "text": "九月，入杞，讨不敬也。"}, {"ID": 179, "text": "公及戎盟于唐，修旧好也。"}, {"ID": 180, "text": "冬，公至自唐，告于庙也。凡公行，告于宗庙，反行饮至，舍爵策勋焉。礼也，特相会，往来称地，让事也，自参以上，则往称地，来称会，成事也。"}, {"ID": 181, "text": "初，晋穆侯之夫人姜氏，以条之役生太子，命之曰仇，其弟以千亩之战生，命之曰成师。师服曰，异哉君之名子也，夫名以制义，义以出礼，礼以体政，政以正民，是以政成而民听，易则生乱，嘉耦曰妃，怨耦曰仇，古之命也，今君命大子曰仇，弟曰成师，始兆乱矣，兄其替乎，惠之二十四年，晋始乱，故封桓叔于曲沃，靖侯之孙栾宾傅之，师服曰，吾闻国家之立也，本大而末小，是以能固，故天子建国，诸侯立家，卿置侧室，大夫有贰宗，士有隶子弟，庶人工商，各有分亲，皆有等衰，是以民服事其上，而下无觊觎，今晋，甸侯也，而建国，本既弱矣，其能久乎，惠之三十年，晋潘父弑昭侯而立桓叔，不克，晋人立孝侯，惠之四十五年，曲沃庄伯伐翼，弑孝侯，翼人立其弟鄂侯，鄂侯生哀侯，哀侯侵陉庭之田，陉庭南鄙，启曲沃伐翼。"}]}, {"section": 13, "header": "桓公●桓公三年", "data": [{"ID": 182, "text": "三年，春，正月，公会齐侯于嬴。"}, {"ID": 183, "text": "夏，齐侯，卫侯，胥命于蒲。"}, {"ID": 184, "text": "六月，公会杞侯于郕。"}, {"ID": 185, "text": "秋，七月，壬辰朔，日有食之，既。"}, {"ID": 186, "text": "公子翬如齐逆女，九月，齐侯送姜氏于欢，公会齐侯于欢，夫人姜氏至自齐。"}, {"ID": 187, "text": "冬，齐侯使其弟年来聘。"}, {"ID": 188, "text": "有年。"}, {"ID": 189, "text": "三年，春，曲沃武公伐翼，次于陉庭，韩万御戎，梁弘为右，逐翼侯于汾隰，骖絓而止，夜获之，及栾共叔。"}, {"ID": 190, "text": "会于嬴，成昏于齐也。"}, {"ID": 191, "text": "夏，齐侯，卫侯，胥命于蒲，不盟也。"}, {"ID": 192, "text": "公会杞侯于郕，杞求成也。"}, {"ID": 193, "text": "秋，公子翬如齐逆女，修先君之好，故曰公子，齐侯送姜氏，非礼也，凡公女嫁于敌国，姊妹则上卿送之，以礼于先君，公子则下卿送之，于大国，虽公子，亦上卿送之，于天子，则诸卿皆行，公不自送，于小国，则上大夫送之。"}, {"ID": 194, "text": "冬，齐仲年来聘，致夫人也。"}, {"ID": 195, "text": "芮伯万之母芮姜，恶芮伯之多宠人也，故逐之，出居于魏。"}]}, {"section": 14, "header": "桓公●桓公四年", "data": [{"ID": 196, "text": "四年，春，正月，公狩于郎。"}, {"ID": 197, "text": "夏，天王使宰渠伯纠来聘。"}, {"ID": 198, "text": "四年，春，正公，月狩于郎，书时礼也。"}, {"ID": 199, "text": "夏，周宰渠伯纠来聘，父在故名。"}, {"ID": 200, "text": "秋，秦师侵芮，败焉，小之也。"}, {"ID": 201, "text": "冬王师秦师，围魏，执芮伯以归。"}]}, {"section": 15, "header": "桓公●桓公五年", "data": [{"ID": 202, "text": "五年，春，正月，甲戌，己丑，陈侯鲍卒。"}, {"ID": 203, "text": "夏，齐侯，郑伯，如纪。"}, {"ID": 204, "text": "天王使仍叔之子来聘。"}, {"ID": 205, "text": "葬陈桓公。"}, {"ID": 206, "text": "城祝丘。"}, {"ID": 207, "text": "秋，蔡人，卫人，陈人，从王伐郑。"}, {"ID": 208, "text": "大雩。"}, {"ID": 209, "text": "螽。"}, {"ID": 210, "text": "冬，州公如曹。"}, {"ID": 211, "text": "五年，春，正月，甲戌，己丑，陈侯鲍卒，再赴也，于是陈乱，文公子佗杀太子免而代之，公疾病而乱作，国人分散，故再赴。"}, {"ID": 212, "text": "夏，齐侯，郑伯，朝于纪，欲以袭之，纪人知之。"}, {"ID": 213, "text": "王夺郑伯政，郑伯不朝。"}, {"ID": 214, "text": "秋，王以诸侯伐郑，郑伯御之，王为中军，虢公林父将右军，蔡人，卫人，属焉，周公黑肩将左军，陈人属焉，郑子元请为左拒，以当蔡人，卫人，为右拒，以当陈人，曰，陈乱，民莫有斗心，若先犯之，必奔，王卒顾之，必乱，蔡卫不枝，固将先奔，既而萃于王卒，可以集事，从之，曼伯为右拒，祭仲足为左拒，原繁，高渠弥，以中军奉公为鱼丽之陈，先偏后伍，伍承弥缝，战于繻葛，命二拒曰，旝动而鼓，蔡卫陈皆奔，王卒乱，郑师合以攻之，王卒大败，祝聃射王中肩，王亦能军，祝聃请从之，公曰，君子不欲多上人，况敢陵天子乎，苟自救也，社稷无陨多矣，夜，郑伯使祭足劳王，且问左右。"}, {"ID": 215, "text": "仍叔之子，弱也。"}, {"ID": 216, "text": "秋，大雩，书不时也，凡祀，启蛰而郊，龙见而雩，始杀而尝，闭蛰而烝，过则书。"}, {"ID": 217, "text": "冬，淳于公如曹，度其国危，遂不复。"}]}, {"section": 16, "header": "桓公●桓公六年", "data": [{"ID": 218, "text": "六年，春，正月，寔来。"}, {"ID": 219, "text": "夏，四月，公会纪侯于成。"}, {"ID": 220, "text": "秋，八月，壬午，大阅，蔡人杀陈佗。"}, {"ID": 221, "text": "九月，丁卯，子同生。"}, {"ID": 222, "text": "冬，纪侯来朝。"}, {"ID": 223, "text": "六年，春，自曹来朝，书曰，寔来，不复其国也。"}, {"ID": 224, "text": "楚武王侵随，使薳章求成焉，军于瑕以待之，随人使少师董成，斗伯比言于楚子曰，吾不得志于汉东也，我则使然。我张吾三军而被吾甲兵，以武临之。彼则惧而协以谋我，故难间也，汉东之国，随为大，随张，必弃小国，小国离，楚之利也，少师侈，请羸师以张之，熊率且比曰，季梁在，何益，斗伯比曰，以为后图，少师得其君，王毁军而纳少师，少师归，请追楚师，随侯将许之，季梁止之曰，天方授楚，楚之羸，其诱我也，君何急焉，臣闻小之能敌大也，小道大淫，所谓道，忠于民而信于神也，上思利民，忠也，祝史正辞，信也，今民馁而君逞欲，祝史矫举以祭，臣不知其可也，公曰，吾牲牷肥腯，粢盛丰备，何则不信，对曰，夫民，神之主也，是以圣王先成民，而后致力于神，故奉牲以告曰，博硕肥腯，谓民力之普存也，谓其畜之硕大蕃滋也，谓其不疾瘯蠡也，谓其备腯咸有也，奉盛以告曰，洁粢丰盛，谓其三时不害，而民和年丰也，奉酒醴以告曰，嘉栗旨酒，谓其上下皆有嘉德，而无违心也，所谓馨香，无谗慝也，故务其三时，修其五教，亲其九族，以致其禋祀，于是乎民和而神降之福，故动则有成，今民各有心，而鬼神乏主，君虽独丰，其何福之有，君姑修政而亲兄弟之国，庶免于难，随侯惧而修政，楚不敢伐。"}, {"ID": 225, "text": "夏，会于成，纪来谘谋齐难也。"}, {"ID": 226, "text": "北戎伐齐，齐使乞师于郑，郑大子忽帅师救齐，六月，大败戎师，获其二帅，大良，少良，甲首三百，以献于齐，于是诸侯之大夫戍齐，齐人馈之饩，使鲁为其班，后郑，郑忽以其有功也，怒，故有郎之师，公之未昏于齐也，齐侯欲以文姜妻郑大子，忽大子忽辞，人问其故，大子曰，人各有耦，齐大，非吾耦也，诗云，自求多福，在我而已，大国何为，君子曰，善自为谋，及其败戎师也，齐侯又请妻之，固辞，人问其故，大子曰，无事于齐，吾犹不敢，今以君命，奔齐之急，而受室以归，是以师昏也，民其谓我何，遂辞诸郑伯。"}, {"ID": 227, "text": "秋，大阅，简车马也。"}, {"ID": 228, "text": "九月，丁卯，子同生，以大子生之礼举之，接以大牢，卜士负之，士妻食之，公与文姜宗妇命之，公问名于申繻，对曰，名有五，有信，有义，有象，有假，有类，以名生为信，以德名为义，以类命为象，取于物为假，取于父为类，不以国，不以官，不以山川，不以隐疾，不以畜牲，不以器币，周人以讳事神，名，终将讳之，故以国则废名，以官则废职，以山川则废主，以畜牲则废祀，以器币则废礼，晋以僖侯废司徒，宋以武公废司空，先君献武废二山，是以大物不可以命，公曰，是其生也，与吾同物，命之曰同。"}, {"ID": 229, "text": "冬，纪侯来朝，请王命以求成于齐，公告不能。"}]}, {"section": 17, "header": "桓公●桓公七年", "data": [{"ID": 230, "text": "七年，春，二月，己亥，焚咸丘。"}, {"ID": 231, "text": "夏，谷伯绥来朝。"}, {"ID": 232, "text": "邓侯吾离来朝。"}, {"ID": 233, "text": "七年，春，谷伯，邓侯，来朝，名，贱之也。"}, {"ID": 234, "text": "夏盟，向，求成于郑，既而背之。"}, {"ID": 235, "text": "秋，郑人，齐人，卫人，伐盟，向，王迁盟向之民于郏。"}, {"ID": 236, "text": "冬，曲沃伯诱晋小子侯杀之。"}]}, {"section": 18, "header": "桓公●桓公八年", "data": [{"ID": 237, "text": "八年，春，正月，己卯，烝。"}, {"ID": 238, "text": "天王使家父来聘。"}, {"ID": 239, "text": "夏，五月，丁丑，烝。"}, {"ID": 240, "text": "秋，伐邾。"}, {"ID": 241, "text": "冬，十月，雨雪。"}, {"ID": 242, "text": "祭公来，遂逆王后于纪。"}, {"ID": 243, "text": "八年，春，灭翼。"}, {"ID": 244, "text": "随少师有宠楚，斗伯比曰，可矣，雠有衅，不可失也，夏，楚子合诸侯于沈鹿，黄随不会，使薳章让黄，楚子伐随，军于汉淮之间，季梁请下之，弗许而后战，所以怒我而怠寇也，少师谓随侯曰，必速战，不然，将失楚师，随侯御之，望楚师，季梁曰，楚人上左，君必左，无与王遇，且攻其右，右无良焉，必败，偏败，众乃携矣，少师曰，不当王，非敌也，弗从，战于速杞，随师败绩，随侯逸，斗丹获其戎车，与其戎右，少师，秋，随及楚平，楚子将不许。斗伯比曰：天去其疾矣，随未可克也，乃盟而还。"}, {"ID": 245, "text": "冬王命虢仲立晋哀侯之弟缗于晋。"}, {"ID": 246, "text": "祭公来，遂逆王后于纪，礼也。"}]}, {"section": 19, "header": "桓公●桓公九年", "data": [{"ID": 247, "text": "九年，春，纪季姜归于京师。"}, {"ID": 248, "text": "夏，四月。"}, {"ID": 249, "text": "秋，七月。"}, {"ID": 250, "text": "冬，曹伯使其世子射姑来朝。"}, {"ID": 251, "text": "九年，春，纪季姜归于京师。凡诸侯之女行，唯王后书。"}, {"ID": 252, "text": "巴子使韩服告于楚，请与邓为好，楚子使道朔将巴客以聘于邓，邓南鄙鄾人，攻而夺之币，杀道朔，及巴行人，楚子使薳章让于邓，邓人弗受，夏，楚使斗廉帅师，及巴师围鄾，邓养甥，聃甥，帅师救鄾，三逐巴师不克，斗廉衡陈其师于巴师之中，以战而北，邓人逐之，背巴师，而夹攻之，邓师大败，鄾人宵溃。"}, {"ID": 253, "text": "秋，虢仲，芮伯，梁伯，荀侯，贾伯，伐曲沃。"}, {"ID": 254, "text": "冬，曹大子来朝，宾之以上卿，礼也，享曹太子，初献乐，奏而叹，施父曰，曹大子其有忧乎，非叹所也。"}]}, {"section": 20, "header": "桓公●桓公十年", "data": [{"ID": 255, "text": "十年，春，王正月，庚申，曹伯终生卒。"}, {"ID": 256, "text": "夏，五月，葬曹桓公。"}, {"ID": 257, "text": "秋，公会卫侯于桃丘，弗遇。"}, {"ID": 258, "text": "冬，十有二月，丙午，齐侯，卫侯，郑伯，来战于郎。"}, {"ID": 259, "text": "十年，春，曹桓公卒。"}, {"ID": 260, "text": "虢仲谮其大夫詹父于王，詹父有辞，以王师伐虢。"}, {"ID": 261, "text": "夏，虢公出奔虞。"}, {"ID": 262, "text": "秋，秦人纳芮伯万于芮。"}, {"ID": 263, "text": "初，虞叔有玉，虞公求旃，弗献，既而悔之曰，周谚有之，匹夫无罪，怀璧其罪，吾焉用此，其以贾害也，乃献，又求其宝剑，叔曰，是无厌也，无厌将及我，遂伐虞公，故虞公出奔共池。"}, {"ID": 264, "text": "冬，齐卫郑来战于郎，我有辞也，初，北戎病齐，诸侯救之，郑公子忽有功焉，齐人饩诸侯，使鲁次之，鲁以周班后郑，郑人怒，请师于齐，齐人以卫师助之，故不称侵伐，先书齐，卫王爵也。"}]}, {"section": 21, "header": "桓公●桓公十一年", "data": [{"ID": 265, "text": "十有一年，春，正月，齐人，卫人，郑人，盟于恶曹。"}, {"ID": 266, "text": "夏，五月，癸未，郑伯寤生卒。"}, {"ID": 267, "text": "秋，七月，葬郑庄公。"}, {"ID": 268, "text": "九月，宋人执郑祭仲，突归于郑，郑忽出奔卫。"}, {"ID": 269, "text": "柔会宋公，陈侯，蔡叔，盟于折。"}, {"ID": 270, "text": "公会宋公，于夫锺，冬，十有二月，公会宋公于阚。"}, {"ID": 271, "text": "十一年，春，齐，卫，郑，宋，盟于恶曹。"}, {"ID": 272, "text": "楚屈瑕将盟贰轸，郧人军于蒲骚，将与随，绞，州，蓼，伐楚师，莫敖患之，斗廉曰，郧人军其郊，必不诫，且日虞四邑之至也，君次于郊郢以御四邑，我以锐师宵加于郧，郧有虞心而恃其城，莫有斗志，若败郧师，四邑必离，莫敖曰，盍请济师于王，对曰，师克在和，不在众，商周之不敌，君之所闻也，成军以出，又何济焉，莫敖曰，卜之，对曰，卜以决疑，不疑何卜，遂败郧师于蒲骚，卒盟而还。"}, {"ID": 273, "text": "郑昭公之败北戎也，齐人将妻之，昭公辞，祭仲曰，必取之，君多内宠，子无大援，将不立，三公子皆君也，弗从。"}, {"ID": 274, "text": "夏，郑庄公卒，初，祭封人仲足有宠于庄公，庄公使为卿，为公娶邓曼，生昭公，故祭仲立之，宋雍氏女于郑庄公，曰雍姞，生厉公，雍氏宗有宠于宋庄公，故诱祭仲而执之，曰，不立突，将死，亦执厉公而求赂焉，祭仲与宋人盟，以厉公归而立之。"}, {"ID": 275, "text": "秋，九月，丁亥，昭公奔卫，已亥，厉公立。"}]}, {"section": 22, "header": "桓公●桓公十二年", "data": [{"ID": 276, "text": "十有二年，春，正月。"}, {"ID": 277, "text": "夏，六月，壬寅，公会杞侯，莒子，盟于曲池。"}, {"ID": 278, "text": "秋，七月，丁亥，公会宋公，燕人，盟于谷丘。"}, {"ID": 279, "text": "八月，壬辰，陈侯跃卒。"}, {"ID": 280, "text": "公会宋公于虚。"}, {"ID": 281, "text": "冬，十有一月，公会宋公于龟。"}, {"ID": 282, "text": "丙戌，公会郑伯，盟于武父。"}, {"ID": 283, "text": "丙戌，卫侯晋卒。"}, {"ID": 284, "text": "十有二月，及郑师伐宋，丁未，战于宋。"}, {"ID": 285, "text": "十二年，夏，盟于曲池，平杞莒也。"}, {"ID": 286, "text": "公欲平宋郑，秋，公及宋公盟于句渎之丘，宋成未可知也，故又会于虚，冬，又会于龟，宋公辞平，故与郑伯盟于武父，遂帅师而伐宋，战焉，宋无信也，君子曰，苟信不继，盟无益也。诗云：君子屡盟，乱是用长，无信也。"}, {"ID": 287, "text": "楚伐绞，军其南门，莫敖屈瑕曰，绞小而轻，轻则寡谋，谋无捍采樵者以诱之，从之，绞人获三十人，明日，绞人争出，驱楚役徒于山中，楚人坐其北门，而覆诸山下，大败之，为城下之盟而还，伐绞之役，楚师分涉于彭，罗人欲伐之，使伯嘉谍之，三巡数之。"}]}, {"section": 23, "header": "桓公●桓公十三年", "data": [{"ID": 288, "text": "十有三年，春，二月，公会纪侯，郑伯，己巳，及齐侯，宋公，卫侯，燕人，战，齐师，宋师，卫师，燕师，败绩。"}, {"ID": 289, "text": "三月，葬卫宣公。"}, {"ID": 290, "text": "夏，大水。"}, {"ID": 291, "text": "秋，七月。"}, {"ID": 292, "text": "冬，十月。"}, {"ID": 293, "text": "十三年，春，楚屈瑕伐罗，斗伯比送之还，谓其御曰，莫敖必败，举趾高，心不固矣，遂见楚子曰，必济师，楚子辞焉，入告夫人邓曼，邓曼曰，大夫其非众之谓，其谓君抚小民以信，训诸司以德，而威莫敖以刑也，莫敖狃于蒲骚之役，将自用也，必小罗，君若不镇抚，其不设备乎，夫固谓君训众而好镇抚之，召诸司而劝之以令德见莫敖而告诸天之不假易也，不然，夫岂不知楚师之尽行也，楚子使赖人追之，不及，莫敖使徇于师曰，谏者有刑，及鄢，乱次以济，遂无次，且不设备，及罗，罗与卢戎两军之，大败之，莫敖缢于荒谷，群帅囚于冶父，以听刑，楚子曰，孤之罪也，皆免之。"}, {"ID": 294, "text": "宋多责赂于郑，郑不堪命，故以纪鲁，及齐，与宋卫燕战，不书所战，后也。"}, {"ID": 295, "text": "郑人来请修好。"}]}, {"section": 24, "header": "桓公●桓公十四年", "data": [{"ID": 296, "text": "十有四年，春，正月，公会郑伯于曹。"}, {"ID": 297, "text": "无冰。"}, {"ID": 298, "text": "夏，五。"}, {"ID": 299, "text": "郑伯使其弟语来盟。"}, {"ID": 300, "text": "秋，八月，壬申，御廪灾，乙亥，尝。"}, {"ID": 301, "text": "冬，十有二月，丁巳，齐侯禄父卒。"}, {"ID": 302, "text": "宋人以齐人，蔡人，卫人，陈人，伐郑。"}, {"ID": 303, "text": "十四年，春，会于曹，曹人致饩，礼也。"}, {"ID": 304, "text": "夏，郑子人来寻盟，且修曹之会。"}, {"ID": 305, "text": "秋，八月，壬申，御廪灾，乙亥，尝，书不害也。"}, {"ID": 306, "text": "冬，宋人以诸侯伐郑，报宋之战也，焚渠门，入及大逵，伐东郊，取牛首，以大宫之椽，归为卢门之椽。"}]}, {"section": 25, "header": "桓公●桓公十五年", "data": [{"ID": 307, "text": "十有五年，春，二月，天王使家父来求车。"}, {"ID": 308, "text": "三月，乙未，天王崩，夏，四月，己巳，葬齐僖公，五月，郑伯突出奔，蔡，郑世子忽复归于郑。"}, {"ID": 309, "text": "许叔入于许。"}, {"ID": 310, "text": "公会齐侯于艾。"}, {"ID": 311, "text": "邾人，牟人，葛人，来朝。"}, {"ID": 312, "text": "秋，九月，郑伯突入于栎。"}, {"ID": 313, "text": "冬，十有一月，公会宋公，卫侯，陈侯，于袲，伐郑。"}, {"ID": 314, "text": "十五年，春，天王使家父来求车，非礼也，诸侯不贡车服，天子不私求财。"}, {"ID": 315, "text": "祭仲专，郑伯患之，使其婿雍纠杀之，将享诸郊。雍姬知之，谓其母曰，父与夫孰亲，其母曰，人尽夫也，父一而已，胡可比也？遂告祭仲曰，雍氏舍其室，而将享子于郊，吾惑之，以告，祭仲杀雍纠，尸诸周氏之汪，公载以出，曰，谋及妇人，宜其死也。"}, {"ID": 316, "text": "夏，厉公出奔蔡。"}, {"ID": 317, "text": "六月，乙亥，昭公入。"}, {"ID": 318, "text": "许叔入于许。"}, {"ID": 319, "text": "公会齐侯于艾，谋定许也。"}, {"ID": 320, "text": "秋，郑伯因栎人，杀檀伯，而遂居栎。"}, {"ID": 321, "text": "冬，会于袲，谋伐郑，将纳厉公也，弗克而还。"}]}, {"section": 26, "header": "桓公●桓公十六年", "data": [{"ID": 322, "text": "十有六年，春，正月，公会宋公，蔡侯，卫侯，于曹。"}, {"ID": 323, "text": "夏，四月，公会宋公，卫侯，陈侯。"}, {"ID": 324, "text": "侯，伐郑。"}, {"ID": 325, "text": "秋，七月，公至自伐郑。"}, {"ID": 326, "text": "冬，城向。"}, {"ID": 327, "text": "十有一月，卫侯朔出奔齐。"}, {"ID": 328, "text": "十六年，春，正月，会于曹，谋伐郑也。"}, {"ID": 329, "text": "夏，伐郑，秋，七月，公至自伐郑，以饮至之礼也。"}, {"ID": 330, "text": "冬，城向，书时也。"}, {"ID": 331, "text": "初，卫宣公烝于夷姜，生急子，属诸右公子，为之娶于齐而美，公取之，生寿，及朔，属寿于左公子，夷姜缢，宣姜与公子朔构急子，公使诸齐，使盗待诸莘，将杀之，寿子告之，使行，不可，曰，弃父之命，恶用子矣，有无父之国则可也，及行，饮以酒，寿子载其旌以先，盗杀之，急子至曰，我之求也，此何罪，请杀我乎，又杀之，二公子故怨惠公，十一月，左公子泄，右公子职，立公子黔牟，惠公奔齐。"}]}, {"section": 27, "header": "桓公●桓公十七年", "data": [{"ID": 332, "text": "十有七年，春，正月丙辰，公会齐侯、纪侯盟于黄。"}, {"ID": 333, "text": "二月，丙午，公会邾仪父，盟于趡。"}, {"ID": 334, "text": "夏五月，丙午，及齐师战于奚。"}, {"ID": 335, "text": "六月，丁丑，蔡侯封人卒。"}, {"ID": 336, "text": "秋八月，蔡季自陈归于蔡。"}, {"ID": 337, "text": "癸巳，葬蔡桓侯。"}, {"ID": 338, "text": "及宋人、卫人伐邾。"}, {"ID": 339, "text": "冬十月朔，日有食之。"}, {"ID": 340, "text": "十七年，春，盟于黄，平齐纪，且谋卫故也。"}, {"ID": 341, "text": "及邾仪父盟于趡，寻蔑之盟也。"}, {"ID": 342, "text": "夏，及齐师战于奚，疆事也，于是齐人侵鲁疆，疆吏来告，公曰，疆场之事，慎守其一，而备其不虞，姑尽所备焉，事至而战，又何谒焉。"}, {"ID": 343, "text": "蔡桓侯卒，蔡人召蔡季于陈。"}, {"ID": 344, "text": "秋，蔡季自陈归于蔡，蔡人嘉之也。"}, {"ID": 345, "text": "伐邾，宋志也。"}, {"ID": 346, "text": "冬，十月朔，日有食之，不书，日官失之也，天子有日官，诸侯有日御，日官居卿以底日，礼也，日御不失日，以授百官于朝。"}, {"ID": 347, "text": "初，郑伯将以高渠弥为卿，昭公恶之，固谏不听，昭公立，惧其杀己也，辛卯，弑昭公而立公子亹，君子谓昭公知所恶矣，公子达曰，高伯其为戮乎，复恶已甚矣。"}]}, {"section": 28, "header": "桓公●桓公十八年", "data": [{"ID": 348, "text": "十有八年，春，王正月，公会齐侯于泺。"}, {"ID": 349, "text": "公与夫人姜氏遂如齐。"}, {"ID": 350, "text": "夏，四月，丙子，公薨于齐，丁酉，公之丧至自齐。"}, {"ID": 351, "text": "秋，七月。"}, {"ID": 352, "text": "冬，十有二月，己丑，葬我君桓公。"}, {"ID": 353, "text": "十八年，春，公将有行，遂与姜氏如齐，申繻曰，女有家，男有室，无相渎也，谓之有礼，易此必败，公会齐侯于泺，遂及文姜如齐，齐侯通焉，公谪之，以告。"}, {"ID": 354, "text": "夏，四月，丙子，享公，使公子彭生乘公，公薨于车，鲁人告于齐曰，寡君畏君之威，不敢宁居，来修旧好，礼成而不反，无所归咎，恶于诸侯，请以彭生除之，齐人杀彭生。"}, {"ID": 355, "text": "秋，齐侯师于首止，子亹会之，高渠弥相，七月，戊戌，齐人杀子亹，而轘高渠弥，祭仲逆郑子于陈而立之，是行也，祭仲知之，故称疾不往，人曰，祭仲以知免，仲曰，信也。"}, {"ID": 356, "text": "周公欲弑庄王，而立王子克，辛伯告王，遂与王杀周公黑肩，王子克奔燕，初，子仪有宠于桓王，桓王，属诸周公，辛伯谏曰，并后，匹嫡，两政，耦国，乱之本也，周公弗从，故及。"}]}, {"section": 29, "header": "庄公●庄公元年", "data": [{"ID": 357, "text": "元年，春，王正月。"}, {"ID": 358, "text": "三月，夫人孙于齐"}, {"ID": 359, "text": "夏，单伯送王姬。"}, {"ID": 360, "text": "秋，筑王姬之馆于外。"}, {"ID": 361, "text": "冬，十月，乙亥，陈侯林卒。"}, {"ID": 362, "text": "王使荣叔来锡桓公命。"}, {"ID": 363, "text": "王姬归于齐。"}, {"ID": 364, "text": "齐师迁纪，郱，鄑，郚。"}, {"ID": 365, "text": "元年，春，不称即位，文姜出故也。"}, {"ID": 366, "text": "三月，夫人孙于齐，不称姜氏，绝不为亲，礼也。"}, {"ID": 367, "text": "秋，筑王姬之馆于外，为外，礼也。"}]}, {"section": 30, "header": "庄公●庄公二年", "data": [{"ID": 368, "text": "二年，春，王二月，葬陈庄公。"}, {"ID": 369, "text": "夏，公子庆父帅师伐于馀丘。"}, {"ID": 370, "text": "秋，七月，齐王姬卒。"}, {"ID": 371, "text": "冬，十有二月，夫人姜氏会齐侯于禚。"}, {"ID": 372, "text": "乙酉，宋公冯卒。"}, {"ID": 373, "text": "二年，冬，夫人姜氏会齐侯于禚，书奸也。"}]}, {"section": 31, "header": "庄公●庄公三年", "data": [{"ID": 374, "text": "三年，春，王正月，溺会齐师伐卫。"}, {"ID": 375, "text": "夏，四月，葬宋庄公。"}, {"ID": 376, "text": "五月，葬桓王。"}, {"ID": 377, "text": "秋，纪季，以酅入于齐。"}, {"ID": 378, "text": "冬，公次于滑。"}, {"ID": 379, "text": "三年，春，溺会齐师伐卫，疾之也。"}, {"ID": 380, "text": "夏，五月，葬桓王，缓也。"}, {"ID": 381, "text": "秋，纪季以酅入于齐，纪于是乎始判。"}, {"ID": 382, "text": "冬，公次于滑，将会郑伯，谋纪故也，郑伯辞以难，凡师，一宿为舍，再宿为信，过信为次。"}]}, {"section": 32, "header": "庄公●庄公四年", "data": [{"ID": 383, "text": "四年，春，王二月，夫人姜氏享齐侯于祝丘。"}, {"ID": 384, "text": "三月，纪伯姬卒。"}, {"ID": 385, "text": "夏，齐侯，陈侯，郑伯，遇于垂。"}, {"ID": 386, "text": "纪侯大去其国。"}, {"ID": 387, "text": "六月，乙丑，齐侯葬纪伯姬。"}, {"ID": 388, "text": "秋，七月。"}, {"ID": 389, "text": "冬，公及齐人狩于禚。"}, {"ID": 390, "text": "四年，春，王三1月，楚武王荆尸，授师孑焉，以伐随，将齐，入告夫人邓曼曰，余心荡，邓曼叹曰，王禄尽矣，盈而荡，天之道也，先君其知之矣，故临武事，将发大命，而荡王心焉，若师徒无亏，王薨于行，国之福也，王遂行，卒于樠木之下，令尹斗祁，莫敖屈重，除道梁溠，营军临随，随人惧，行成，莫敖以王命入盟随侯，且请为会于汉汭而还，济汉而后发丧。"}, {"ID": 391, "text": "纪侯不能下齐，以与纪季，夏，纪侯大去其国，违齐难也。\n1. 三 : 或作“正”。阮刻本《十三经注疏》作“正”。"}]}, {"section": 33, "header": "庄公●庄公五年", "data": [{"ID": 392, "text": "五年，春，王正月。"}, {"ID": 393, "text": "夏，夫人姜氏如齐师。"}, {"ID": 394, "text": "秋郳犁来来朝。"}, {"ID": 395, "text": "冬，公会齐人，宋人，陈人，蔡人，伐卫。"}, {"ID": 396, "text": "五年，秋，郳犁来来朝，名，未王命也。"}, {"ID": 397, "text": "冬伐卫，讷惠公也。"}]}, {"section": 34, "header": "庄公●庄公六年", "data": [{"ID": 398, "text": "六年，春，王正月，王人子突救卫。"}, {"ID": 399, "text": "夏，六月，卫侯朔入于卫。"}, {"ID": 400, "text": "秋，公至自伐卫。"}, {"ID": 401, "text": "螟。"}, {"ID": 402, "text": "冬，齐人来归卫俘。"}, {"ID": 403, "text": "六年，春，王人救卫。"}, {"ID": 404, "text": "夏，卫侯入，放公子黔牟于周，放宁跪于秦，杀左公子泄，右公子职，乃即位，君子以二公子之立黔牟，为不度矣，夫能固位者，必度于本末，而后立衷焉，不知其本，不谋，知本之不枝，弗强，诗云，本枝百世。"}, {"ID": 405, "text": "冬，齐人来归卫宝，文姜请之也。"}, {"ID": 406, "text": "楚文王伐申，过邓，邓祁侯曰，吾甥也，止而享之，骓甥，聃甥，养甥，请杀楚子，邓侯弗许，三甥曰，亡邓国者，必此人也，若不早图，后君噬齐，其及图之乎，图之，此为时矣，邓侯曰，人将不食吾馀，对曰，若不从三臣，抑社稷实不血食，而君焉取馀，弗从，还年，楚子伐邓，十六年，楚复伐邓，灭之。"}]}, {"section": 35, "header": "庄公●庄公七年", "data": [{"ID": 407, "text": "七年，春，夫人姜氏会齐侯于防。"}, {"ID": 408, "text": "夏，四月，辛卯，夜，恒星不见，夜中，星陨如雨。"}, {"ID": 409, "text": "秋，大水。"}, {"ID": 410, "text": "无麦苗。"}, {"ID": 411, "text": "冬，夫人姜氏会齐侯于谷。"}, {"ID": 412, "text": "七年，春，文姜会齐侯于防，齐志也。"}, {"ID": 413, "text": "夏，恒星不见，夜明也，星陨如雨，与雨偕也。"}, {"ID": 414, "text": "秋，无麦苗，不害嘉谷也。"}]}, {"section": 36, "header": "庄公●庄公八年", "data": [{"ID": 415, "text": "八年，春，王正月，师次于郎，以俟陈人，蔡人。"}, {"ID": 416, "text": "甲午，治兵。"}, {"ID": 417, "text": "夏，师及齐师围郕，郕降于齐师。"}, {"ID": 418, "text": "秋，师还。"}, {"ID": 419, "text": "冬，十有一月，癸未，齐无知弑其君诸儿。"}, {"ID": 420, "text": "八年，春，治兵于庙，礼也，夏，师及齐师围郕，郕降于齐师，仲庆父请伐齐师。公曰，不可，我实不德，齐师何罪？罪我之由，夏书曰，皋陶迈种德，德乃降，姑务修德以待时乎。秋，师还，君子是以善鲁庄公。"}, {"ID": 421, "text": "齐侯使连称，管至父，戍葵丘，瓜时而往。曰，及瓜而代，期戍，公问不至。请代，弗许，故谋作乱，僖公之母弟曰，夷仲年，生公孙无知，有宠于僖公衣服礼秩如适，襄公绌之，二人因之以作乱，连称有从妹在公宫，无宠，使间公，曰，捷，吾以女为夫人。"}, {"ID": 422, "text": "冬，十二月，齐侯游于姑棼，遂田于贝丘，见大豕，从者曰，公子彭生也，公怒曰，彭生敢见，射之，豕人立而啼，公惧，队于车，伤足，丧屦，反，诛屦于徒人费，弗得，鞭之见血，走出，遇贼于门，劫而束之，费曰，我奚御哉，袒而示之背，信之，费请先入，伏公而出斗，死于门中，石之纷如死于阶下，遂入，杀孟阳于床，曰，非君也，不类，见公之足于户下，遂弑之，而立无知，初，襄公立无常，鲍叔牙曰，君使民慢，乱将作矣，奉公子小白出奔莒，乱作，管夷吾，召忽奉公子纠来奔，初，公孙无知虐于雍廪。"}]}, {"section": 37, "header": "庄公●庄公九年", "data": [{"ID": 423, "text": "九年，春，齐人杀无知。"}, {"ID": 424, "text": "公及齐大夫盟于蔇。"}, {"ID": 425, "text": "夏，公伐齐，纳子纠，齐小白入于齐。"}, {"ID": 426, "text": "秋，七月，丁酉，葬齐襄公。"}, {"ID": 427, "text": "八月，庚申，及齐师战于乾时，我师败绩。"}, {"ID": 428, "text": "九月，齐人取子纠杀之。"}, {"ID": 429, "text": "冬，浚洙。"}, {"ID": 430, "text": "九年，春，雍廪杀无知。"}, {"ID": 431, "text": "公及齐大夫盟于蔇，齐无君也。"}, {"ID": 432, "text": "夏公伐齐，纳子纠，桓公自莒先入。"}, {"ID": 433, "text": "秋，师及齐师战于乾时，我师败绩，公丧戎路，传乘而归。"}, {"ID": 434, "text": "秦子，梁子，以公旗辟于下道，是以皆止，鲍叔帅师来言曰，子纠，亲也，请君讨之，管召，雠也，请受而甘心焉，乃杀子纠于生窦，召忽死之，管仲请囚，鲍叔受之，及堂阜而税之，归而以告曰，管夷吾治于高傒，使相可也，公从之。"}]}, {"section": 38, "header": "庄公●庄公十年", "data": [{"ID": 435, "text": "十年，春，王正月，公败齐师于长勺。"}, {"ID": 436, "text": "二月，公侵宋。"}, {"ID": 437, "text": "三月，宋人迁宿。"}, {"ID": 438, "text": "夏，六月，齐师，宋师，次于郎，公败宋师于乘丘。"}, {"ID": 439, "text": "秋，九月，荆败蔡师于莘，以蔡乘献舞归。"}, {"ID": 440, "text": "冬，十月，齐师灭谭，谭子奔莒。"}, {"ID": 441, "text": "十年，春，齐师伐我，公将战，曹刿请见。其乡人曰，肉食者谋之，又何间焉，刿曰，肉食者鄙，未能远谋，乃入见，问何以战。公曰，衣食所安，弗敢专也，必以分人。对曰，小惠未遍，民弗从也，公曰，牺牲玉帛，弗敢加也，必以信，对曰，小信未孚，神弗福也，公曰，小大之狱，虽不能察，必以情。对曰，忠之属也，可以一战，战则请从，公与之乘，战于长勺，公将鼓之，刿曰，未可，齐人三鼓，刿曰，可矣，齐师败绩，公将驰之，刿曰，未可，下视其辙，登轼而望之，曰，可矣，遂逐齐师，既克，公问其故。对曰：夫战，勇气也。一鼓作气，再而衰，三而竭，彼竭我盈，故克之，夫大国难测也，惧有伏焉，吾视其辙乱，望其旗靡，故逐之。"}, {"ID": 442, "text": "夏，六月，齐师，宋师，次于郎，公子偃曰，宋师不整，可败也，宋败，齐必还，请击之，公弗许，自雩门窃出，蒙皋比而先犯之，公从之，大败宋师于乘丘，齐师乃还。"}, {"ID": 443, "text": "蔡哀侯娶于陈，息侯亦娶焉，息妫将归，过蔡，蔡侯曰，吾姨也，止而见之，弗宾，息侯闻之怒，使谓楚文王曰，伐我，吾求救于蔡而伐之，楚子从之，秋，九月，楚败蔡师于莘，以蔡侯献舞归。"}, {"ID": 444, "text": "齐侯之出也，过谭，谭不礼焉，及其入也，诸侯皆贺，谭又不至，冬，齐师灭谭，谭无礼也，谭子奔莒，同盟故也。"}]}, {"section": 39, "header": "庄公●庄公十一年", "data": [{"ID": 445, "text": "十有一年，春，王正月。"}, {"ID": 446, "text": "夏，五月，戊寅，公败宋师于鄑。"}, {"ID": 447, "text": "秋，宋大水。"}, {"ID": 448, "text": "冬，王姬归于齐。"}, {"ID": 449, "text": "十一年，夏，宋为乘丘之役故，侵我，公御之，宋师未陈而薄之，败诸鄑，凡师，敌未陈曰败某师，皆陈曰战，大崩曰败绩，得隽曰克，覆而败之曰取某师，京师败，曰，王师败绩于某。"}, {"ID": 450, "text": "秋，宋大水。公使吊焉，曰，天作淫雨，害于粢盛，若之何不吊。对曰，孤实不敬，天降之灾，又以为君忧，拜命之辱。臧文仲曰，宋其兴乎，禹汤罪己，其兴也悖焉，桀纣罪人，其亡也忽焉，且列国有凶，称孤礼也，言惧而名礼，其庶乎。既而闻之曰，公子御说之辞也，臧孙达曰，是宜为君，有恤民之心。"}, {"ID": 451, "text": "冬，齐侯来逆共姬。"}, {"ID": 452, "text": "乘丘之役，公以金仆姑射南宫长万，公右歂孙生搏之，宋人请之，宋公靳之，曰，始吾敬子，今子鲁囚也，吾弗敬子矣，病之。"}]}, {"section": 40, "header": "庄公●庄公十二年", "data": [{"ID": 453, "text": "十有二年，春，王三月，纪叔姬归于酅。"}, {"ID": 454, "text": "夏，四月。"}, {"ID": 455, "text": "秋，八月，甲午，宋万弑其君捷，及其大夫仇牧。"}, {"ID": 456, "text": "十月，宋万出奔陈。"}, {"ID": 457, "text": "十二年，秋，宋万弑闵公于蒙泽，遇仇牧于门，批而杀之，遇大宰督于东宫之西，又杀之，立子游，群公子奔萧，公子御说奔亳，南宫牛，猛获，帅师围亳。"}, {"ID": 458, "text": "冬，十月，萧叔大心，及戴，武，宣，穆，庄，之族，以曹师伐之，杀南宫牛于师，杀子游于宋，立桓公，猛获奔卫，南宫万奔陈，以乘车辇其母，一日而至，宋人请猛获于卫，卫人欲勿与，石祁子曰，不可，天下之恶一也，恶于宋而保于我，保之何补，得一夫而失一国，与恶而弃好，非谋也，卫人归之，亦请南宫万于陈以赂，陈人使妇人饮之酒，而以犀革裹之，比及宋，手足皆见，宋人皆醢之。"}]}, {"section": 41, "header": "庄公●庄公十三年", "data": [{"ID": 459, "text": "十有三年，春，齐侯，宋人，陈人，蔡人，邾人，会于北杏。"}, {"ID": 460, "text": "夏，六月，齐人灭遂。"}, {"ID": 461, "text": "秋，七月。"}, {"ID": 462, "text": "冬，公会齐侯盟于柯。"}, {"ID": 463, "text": "十三年，春，会于北杏，以平宋乱，遂人不至。"}, {"ID": 464, "text": "夏，齐人灭遂，而戍之。"}, {"ID": 465, "text": "冬，盟于柯，始及齐平也。"}, {"ID": 466, "text": "宋人背北杏之会。"}]}, {"section": 42, "header": "庄公●庄公十四年", "data": [{"ID": 467, "text": "十有四年，春，齐人，陈人，曹人，伐宋。"}, {"ID": 468, "text": "夏，单伯会伐宋。"}, {"ID": 469, "text": "秋，七月，荆入蔡。"}, {"ID": 470, "text": "冬，单伯会齐侯，宋公，卫侯，郑伯，于鄄。"}, {"ID": 471, "text": "十四年，春，诸侯伐宋，齐请师于周，夏，单伯会之，取成于宋而还。"}, {"ID": 472, "text": "郑厉公自栎侵郑，及大陵，获傅瑕，傅瑕曰，苟舍我，吾请纳君，与之盟而赦之，六月，甲子，傅瑕杀郑子，及其二子，而纳厉公，初，内蛇与外蛇斗于郑南门中，内蛇死，六年而厉公入，公闻之，问于申繻曰，犹有妖乎，对曰，人之所忌，其气焰以取之，妖由人兴也，人无衅焉，妖不自作，人弃常，则妖兴，故有妖，厉公入，遂杀傅瑕，使谓原繁曰，傅瑕贰，周有常刑，既伏其罪矣，纳我而无二心者，吾皆许之，上大夫之事，吾愿与伯父图之，且寡人出，伯父无里言，入，又不念寡人，寡人憾焉，对曰，先君桓公，命我先人，典司宗祏，社稷有主，而外其心，其何贰如之，苟主社稷，国内之民，其谁不为臣，臣无二心，天之制也，子仪在位，十四年矣，而谋召君者，庸非二乎，庄公之子，犹有八人，若皆以官爵行赂劝贰，而可以济事，君其若之何，臣闻命矣，乃缢而死。"}, {"ID": 473, "text": "蔡哀侯为莘故，绳息妫以语楚子，楚子如息，以食入享，遂灭息，以息妫归，生堵敖，及成王焉，未言，楚子问之，对曰，吾一妇人，而事二夫，纵弗能死，其又奚言，楚子以蔡侯灭息，遂伐蔡，秋，七月，楚入蔡，君子曰，商书所谓恶之易也，如火之燎于原，不可乡迩，其犹可扑灭者，其如蔡哀侯乎。"}, {"ID": 474, "text": "冬，会于鄄，宋服故也。"}]}, {"section": 43, "header": "庄公●庄公十五年", "data": [{"ID": 475, "text": "十有五年，春，齐侯，宋公，陈侯，卫侯，郑伯，会于鄄。"}, {"ID": 476, "text": "夏，夫人姜氏如齐。"}, {"ID": 477, "text": "秋，宋人，齐人，邾人，伐郳。"}, {"ID": 478, "text": "郑人，侵宋。"}, {"ID": 479, "text": "冬，十月。"}, {"ID": 480, "text": "十五年，春，复会焉，齐始霸也。"}, {"ID": 481, "text": "秋，诸侯为宋伐郳。"}, {"ID": 482, "text": "郑人间之而侵宋。"}]}, {"section": 44, "header": "庄公●庄公十六年", "data": [{"ID": 483, "text": "十有六年，春，王正月。"}, {"ID": 484, "text": "夏，宋人，齐人，卫人，伐郑。"}, {"ID": 485, "text": "秋，荆伐郑。"}, {"ID": 486, "text": "冬，十有二月，会齐侯，宋公，陈侯，卫侯，郑伯，许男，滑伯，滕子，同盟于幽。"}, {"ID": 487, "text": "邾子克卒。"}, {"ID": 488, "text": "十六年，夏，诸侯伐郑，宋故也。"}, {"ID": 489, "text": "郑伯自栎入缓，告于楚，秋，楚伐郑，及栎，为不礼故也，郑伯治与于雍纠之乱者，九月，杀公子阏，则强锄，公父定叔出奔卫，三年而复之，曰，不可使共叔无后于郑，使以十月入，曰，良月也，就盈数焉，君子谓强锄不能卫其足。"}, {"ID": 490, "text": "冬，同盟于幽，郑成也。"}, {"ID": 491, "text": "王使虢公命曲沃伯，以一军为晋侯，初，晋武公伐夷，执夷诡诸，蒍国请而免之，既而弗报，故子国作乱，谓晋人曰，与我伐夷而取其地，遂以晋师伐夷，杀夷诡诸，周公忌父出奔虢，惠王立，而复之。"}]}, {"section": 45, "header": "庄公●庄公十七年", "data": [{"ID": 492, "text": "十有七年，春，齐人执郑詹。"}, {"ID": 493, "text": "夏，齐人歼于遂。"}, {"ID": 494, "text": "秋，郑詹自齐逃来。"}, {"ID": 495, "text": "冬，多麋。"}, {"ID": 496, "text": "十七年，春，齐人执郑詹，郑不朝也。"}, {"ID": 497, "text": "夏，遂因氏，领氏，工娄氏，须遂氏，飨齐戍，醉而杀之，齐人歼焉。"}]}, {"section": 46, "header": "庄公●庄公十八年", "data": [{"ID": 498, "text": "十有八年，春，王三月，日有食之。"}, {"ID": 499, "text": "夏，公追戎于济西。"}, {"ID": 500, "text": "秋，有蜮。"}, {"ID": 501, "text": "冬，十月。"}, {"ID": 502, "text": "十八年，春，虢公，晋侯，朝王，王飨醴，命之宥，皆赐玉五瑴，马三匹，非礼也，王命诸侯，名位不同，礼亦异数，不以礼假人。"}, {"ID": 503, "text": "虢公，晋侯，郑伯，使原庄公逆王后于陈，陈妫归于京师，实惠后。"}, {"ID": 504, "text": "夏，公追戎于济西，不言其来，讳之也。"}, {"ID": 505, "text": "秋，有蜮为灾也。"}, {"ID": 506, "text": "初，楚武王克权，使斗缗尹之，以叛，围而杀之，迁权于那处，使阎敖尹之，及文王即位，与巴人伐申，而惊其师，巴人叛楚，而伐那处，取之，遂门于楚，阎敖游涌而逸，楚子杀之，其族为乱，冬，巴人因之以伐楚。"}]}, {"section": 47, "header": "庄公●庄公十九年", "data": [{"ID": 507, "text": "十有九年，春，王正月。"}, {"ID": 508, "text": "夏，四月。"}, {"ID": 509, "text": "秋，公子结媵陈人之妇于鄄，遂及齐侯，宋公，盟。"}, {"ID": 510, "text": "夫人姜氏如莒。"}, {"ID": 511, "text": "冬，齐人，宋人，陈人，伐我西鄙。"}, {"ID": 512, "text": "十九年，春，楚子御之，大败于津，还，鬻拳弗纳，遂伐黄，败黄师于踖陵，还及湫，有疾，夏，六月，庚申，卒，鬻拳葬诸夕室，亦自杀也，而葬于绖皇，初，鬻拳强谏楚子，楚子弗从，临之以兵，惧而从之，鬻拳曰，吾惧君以兵，罪莫大焉，遂自刖也，楚人以为大阍，谓之大伯，使其后掌之，君子曰，鬻拳可谓爱君矣，谏以自纳于刑，刑犹不忘纳君于善。"}, {"ID": 513, "text": "初，王姚嬖于庄王，生子颓，子颓有宠，蒍国为之师，及惠王即位，取蒍国之圃以为囿，边伯之宫，近于王宫，王取之，王夺子禽，祝跪，与詹父田，而收膳夫之秩，故蒍国，边伯，石速，詹父，子禽，祝跪，作乱，因苏氏。"}, {"ID": 514, "text": "秋，五大夫奉子颓以伐王，不克，出奔温，苏子奉子颓以奔卫，卫师，燕师，伐周。"}, {"ID": 515, "text": "冬，立子颓。"}]}, {"section": 48, "header": "庄公●庄公二十年", "data": [{"ID": 516, "text": "二十年，春，王二月，夫人姜氏如莒。"}, {"ID": 517, "text": "夏，齐大灾。"}, {"ID": 518, "text": "秋，七月。"}, {"ID": 519, "text": "冬，齐人伐戎。"}, {"ID": 520, "text": "二十年，春，郑伯和王室不克，执燕仲父，夏，郑伯遂以王归，王处于栎，秋，王及郑伯入于邬，遂入成周，取其宝器而还，冬，王子颓享五大夫，乐及遍舞，郑伯闻之，见虢叔，曰，寡人闻之，哀乐失时，殃咎必至，今王子颓歌舞不倦，乐祸也，夫司寇行戮，君为之不举，而况敢乐祸乎，奸王之位，祸孰大焉，临祸忘忧，忧必及之，盍纳王乎，虢公曰，寡人之愿也。"}]}, {"section": 49, "header": "庄公●庄公二十一年", "data": [{"ID": 521, "text": "二十有一年，春，王正月。"}, {"ID": 522, "text": "夏，五月，辛酉，郑伯突卒。"}, {"ID": 523, "text": "秋，七月，戊戌，夫人姜氏薨。"}, {"ID": 524, "text": "冬，十有二月，葬郑厉公。"}, {"ID": 525, "text": "二十一年，春，胥命于弭，夏，同伐王城，郑伯将王自圉门入，虢叔自北门入，杀王子颓及五大夫，郑伯享王于阙西辟，乐备，王与之武公之略，自虎牢以东，原伯曰，郑伯效尤，其亦将有咎，五月，郑厉公卒，王巡虢守，虢公为王宫于玤，王与之酒泉，郑伯之享王也，王以后之鞶鉴予之，虢公请器，王予之爵，郑伯由是始恶于王。"}, {"ID": 526, "text": "冬，王归自虢。"}]}, {"section": 50, "header": "庄公●庄公二十二年", "data": [{"ID": 527, "text": "二十二年，春，王正月，肆大眚。"}, {"ID": 528, "text": "癸丑，葬我小君文姜。"}, {"ID": 529, "text": "陈人杀其公子御寇。"}, {"ID": 530, "text": "夏，五月。"}, {"ID": 531, "text": "秋，七月，丙申，及齐高傒盟于防。"}, {"ID": 532, "text": "冬，公如齐纳币。"}, {"ID": 533, "text": "二十二年，春，陈人杀其大子御寇，陈公子完与颛孙奔齐，颛孙自齐来奔，齐侯使敬仲为卿。辞曰，羁旅之臣，幸若获宥。及于宽政，赦其不闲于教训，而免于罪戾，弛于负担，君之惠也，所获多矣，敢辱高位，以速官谤，请以死告，诗云，翘翘车乘，招我以弓，岂不欲往，畏我友朋，使为工正，饮桓公酒，乐，公曰，以火继之，辞曰，臣卜其昼，未卜其夜，不敢，君子曰，酒以成礼，不继以淫，义也，以君成礼，弗纳于淫，仁也，初，懿氏卜妻敬仲，其妻占之曰吉，是谓凤皇于飞，和鸣锵锵，有妫之后，将育于姜，五世其昌，并于正卿，八世之后，莫之与京，陈厉公，蔡出也，故蔡人杀五父而立之，生敬仲，其少也，周史有以周易见陈侯者，陈侯使筮之，遇观之否，曰，是谓观国之光，利用宾于王，此其代陈有国乎，不在此，其在异国，非此其身，在其子孙，光远而自他有耀者也，坤，土也，巽，风也，乾，天也，风为天于土上，山也，有山之材，而照之以天光，于是乎居土上，故曰，观国之光，利用宾于王，庭实旅百，奉之以玉帛，天地之美具焉，故曰，利用宾于王，犹有观焉，故曰，其在后乎，风行而著于土，故曰其在异国乎，若在异国，必姜姓也，姜，大岳之后也，山岳则配天，物莫能两大，陈衰，此其昌乎，及陈之初亡也，陈桓子始大于齐，其后亡也，成子得政。"}]}, {"section": 51, "header": "庄公●庄公二十三年", "data": [{"ID": 534, "text": "二十有三年，春，公至自齐。"}, {"ID": 535, "text": "祭叔来聘。"}, {"ID": 536, "text": "夏，公如齐观社，公至自齐。"}, {"ID": 537, "text": "荆人来聘。"}, {"ID": 538, "text": "公及齐侯遇于谷。"}, {"ID": 539, "text": "萧叔朝公。"}, {"ID": 540, "text": "秋，丹桓宫楹。"}, {"ID": 541, "text": "冬，十有一月，曹伯射姑卒。"}, {"ID": 542, "text": "十有二月，甲寅，公会齐侯盟于扈。"}, {"ID": 543, "text": "二十三年，夏，公如齐观社，非礼也，曹刿谏曰，不可，夫礼，所以整民也，故会以训上下之则，制财用之节，朝以正班爵之义，帅长幼之序，征伐以讨其不然，诸侯有王，王有巡守，以大习之，非是君不举矣，君举必书，书而不法，后嗣何观。"}, {"ID": 544, "text": "晋桓庄之族逼，献公患之，士蒍曰，去富子，则群公子可谋也已，公曰，尔试其事，士蒍与群公子谋，谮富子而去之。"}, {"ID": 545, "text": "秋，丹桓宫之楹。"}]}, {"section": 52, "header": "庄公●庄公二十四年", "data": [{"ID": 546, "text": "二十有四年，春，王三月，刻桓宫桷。"}, {"ID": 547, "text": "葬曹庄公。"}, {"ID": 548, "text": "夏，公如齐逆女。"}, {"ID": 549, "text": "秋，公至自齐，八月，丁丑，夫人姜氏入，戊寅，大夫宗妇觌，用币。"}, {"ID": 550, "text": "大水。"}, {"ID": 551, "text": "冬，戎侵曹。"}, {"ID": 552, "text": "曹，羁出奔陈。"}, {"ID": 553, "text": "赤归于曹。"}, {"ID": 554, "text": "郭公。"}, {"ID": 555, "text": "二十四年，春，刻其桷，皆非礼也，御孙谏曰，臣闻之，俭，德之共也，侈，恶之大也，先君有共德，而君纳诸大恶，无乃不可乎。"}, {"ID": 556, "text": "秋，哀姜至，公使宗妇觌用币，非礼也，御孙曰，男贽，大者玉帛，小者禽鸟，以章物也，女贽，不过榛，栗，枣，修，以告虔也，今男女同贽，是无别也，男女之别，国之大节也，而由夫人乱之，无乃不可乎。"}, {"ID": 557, "text": "晋士蒍又与群公子谋，使杀游氏之二子，士蒍告晋侯曰，可矣，不过二年，君必无患。"}]}, {"section": 53, "header": "庄公●庄公二十五年", "data": [{"ID": 558, "text": "二十有五年，春，陈侯使女叔来聘。"}, {"ID": 559, "text": "夏，五月，癸丑，卫侯朔卒。"}, {"ID": 560, "text": "六月，辛未，朔，日有食之，鼓用牲于社。"}, {"ID": 561, "text": "伯姬归于杞。"}, {"ID": 562, "text": "秋，大水，鼓用牲于社，于门。"}, {"ID": 563, "text": "冬，公子友如陈。"}, {"ID": 564, "text": "二十五年，春，陈女叔来聘，始结陈好也，嘉之，故不名。"}, {"ID": 565, "text": "夏，六月，辛未朔，日有食之，鼓用牲于社，非常也，唯正月之朔，慝未作，日有食之，于是乎用币于社，伐鼓于朝。"}, {"ID": 566, "text": "秋，大水，鼓用牲于社，于门，亦非常也，凡天灾，有币无牲，非日月之眚，不鼓。"}, {"ID": 567, "text": "晋士蒍使群公子，尽杀游氏之族，乃城聚而处之，冬，晋侯围聚，尽杀群公子。"}]}, {"section": 54, "header": "庄公●庄公二十六年", "data": [{"ID": 568, "text": "二十有六年，春，公伐戎。"}, {"ID": 569, "text": "夏，公至自伐戎。"}, {"ID": 570, "text": "曹杀其大夫。"}, {"ID": 571, "text": "秋，公会宋人，齐人，伐徐。"}, {"ID": 572, "text": "冬，十有二月，癸亥朔，日有食之。"}, {"ID": 573, "text": "二十六年，春，晋士蒍为大司空。"}, {"ID": 574, "text": "夏，士蒍城绛，以深其宫。"}, {"ID": 575, "text": "秋，虢人侵晋，冬，虢人又侵晋。"}]}, {"section": 55, "header": "庄公●庄公二十七年", "data": [{"ID": 576, "text": "二十有七年，春，公会杞伯姬于洮。"}, {"ID": 577, "text": "夏，六月，公会齐侯，宋公，陈侯，郑伯，同盟于幽。"}, {"ID": 578, "text": "秋，公子友如陈，葬原仲。"}, {"ID": 579, "text": "冬，杞伯姬来。"}, {"ID": 580, "text": "莒庆来逆叔姬。"}, {"ID": 581, "text": "杞伯来朝。"}, {"ID": 582, "text": "公会齐侯于城濮。"}, {"ID": 583, "text": "二十七年，春，公会杞伯姬于洮，非事也，天子非展义不巡守，诸侯非民事不举，卿非君命不越竟。"}, {"ID": 584, "text": "夏，同盟于幽，陈郑服也。"}, {"ID": 585, "text": "秋，公子友如陈葬原仲，非礼也，原仲，季友之旧也。"}, {"ID": 586, "text": "冬，杞伯姬来，归宁也，凡诸侯之女，归宁曰来，出曰来归，夫人归宁曰如某，出曰归于某。"}, {"ID": 587, "text": "晋侯将伐虢，十蒍曰，不可，虢公骄，若骤得胜于我，必弃其民，无众而后伐之，欲御我谁与，夫礼乐慈爱，战所畜也，夫民，让事，乐和，爱亲，哀丧，而后可用也，虢弗畜也，亟战将饥。"}, {"ID": 588, "text": "王使召伯廖赐齐侯命，且请伐卫，以其立子颓也。"}]}, {"section": 56, "header": "庄公●庄公二十八年", "data": [{"ID": 589, "text": "二十有八年，春，王三月，甲寅，齐人伐卫，卫人及齐人战，卫人败绩。"}, {"ID": 590, "text": "夏，四月，丁未，邾子琐卒。"}, {"ID": 591, "text": "秋，荆伐郑，公会齐人，宋人，救郑。"}, {"ID": 592, "text": "冬筑郿。"}, {"ID": 593, "text": "大无麦禾，臧孙辰告籴于齐。"}, {"ID": 594, "text": "二十八年，春，齐侯伐卫，战，败卫师，数之以王命，取赂而还。"}, {"ID": 595, "text": "晋献公娶于贾，无子，烝于齐姜，生秦穆夫人，及太子申生，又娶二女于戎，大戎狐姬生重耳，小戎子生夷吾，晋伐骊戎，骊戎男，女以骊姬归，生奚齐，其娣生卓子，骊姬嬖，欲立其子，赂外嬖梁五，与东关嬖五，使言于公曰，曲沃，君之宗也，蒲与二屈，君之疆也，不可以无主，宗邑无主，则民不威，疆埸无主，则启戎心，戎之生心，民慢其政，国之患也，若使大子主曲沃，而重耳夷吾主蒲与屈，则可以威民而惧戎，且旌君伐，使俱曰，狄之广莫，于晋为都，晋之启土，不亦宜乎，晋侯说之，夏，使大子居曲沃，重耳居蒲城，夷吾居屈，群公子皆鄙，唯二姬之子在绛，二五卒与骊姬谮群公子，而立奚齐，晋人谓之二耦。"}, {"ID": 596, "text": "楚令尹子元欲蛊文夫人，为馆于其宫侧，而振万焉，夫人闻之，泣曰，先君以是舞也，习戎备也，今令尹不寻诸仇雠，而于未亡人之侧，不亦异乎，御人以告子元，子元曰，妇人不忘袭雠，我反忘之，秋，子元以车六百乘伐郑，入于桔柣之门，子元，斗御疆，斗梧，耿之不比，为旆，斗班，王孙游，王孙喜殿，众车入自纯门，及逵市，县门不发，楚言而出，子元曰，郑有人焉，诸侯救郑，楚师夜遁，郑人将奔桐丘，谍告曰，楚幕有乌，乃止。"}, {"ID": 597, "text": "冬，饥，臧孙辰告籴于齐，礼也。"}, {"ID": 598, "text": "筑郿，非都也，凡邑，有宗庙先君之主曰都，无曰邑，邑曰筑，都曰城。"}]}, {"section": 57, "header": "庄公●庄公二十九年", "data": [{"ID": 599, "text": "二十有九年，春，新延厩。"}, {"ID": 600, "text": "夏，郑人侵许。"}, {"ID": 601, "text": "秋，有蜚。"}, {"ID": 602, "text": "冬，十有二月，纪叔姬卒。"}, {"ID": 603, "text": "城诸及防。"}, {"ID": 604, "text": "二十九年，春，新作延厩，书不时也，凡马，日中而出，日中而入。"}, {"ID": 605, "text": "夏，郑人侵许，凡师，有钟鼓曰伐，无曰侵，轻曰袭。"}, {"ID": 606, "text": "秋，有蜚，为灾也，凡物，不为灾，不书。"}, {"ID": 607, "text": "冬，十二月，城诸及防，书时也，凡土功，龙见而毕务，戒事也，火见而致用，水昏正而栽，日至而毕。"}, {"ID": 608, "text": "樊皮叛王。"}]}, {"section": 58, "header": "庄公●庄公三十年", "data": [{"ID": 609, "text": "三十年，春，王正月。"}, {"ID": 610, "text": "夏，次于成。"}, {"ID": 611, "text": "秋，七月，齐人降鄣。"}, {"ID": 612, "text": "八月，癸亥，葬纪叔姬。"}, {"ID": 613, "text": "九月，庚午朔，日有食之，鼓用牲于社。"}, {"ID": 614, "text": "冬，公及齐侯遇于鲁济。"}, {"ID": 615, "text": "齐人伐山戎。"}, {"ID": 616, "text": "三十年，春，王命虢公讨樊皮，夏，四月，丙辰，虢公入樊，执樊仲皮归于京师。"}, {"ID": 617, "text": "楚公子元归自伐郑，而处王宫，斗射，师谏，则执而梏之。"}, {"ID": 618, "text": "秋，申公斗班杀子元，斗谷于菟为令尹，自毁其家，以纾楚国之难。"}, {"ID": 619, "text": "冬，遇于鲁济，谋山戎也，以其病燕故也。"}]}, {"section": 59, "header": "庄公●庄公三十一年", "data": [{"ID": 620, "text": "三十有一年，春，筑台于郎。"}, {"ID": 621, "text": "夏，四月，薛伯卒。"}, {"ID": 622, "text": "筑台于薛。"}, {"ID": 623, "text": "六月，齐侯来献戎捷。"}, {"ID": 624, "text": "秋，筑台于秦。"}, {"ID": 625, "text": "冬，不雨。"}, {"ID": 626, "text": "三十一年，夏，六月，齐侯来献戎捷，非礼也，凡诸侯有四夷之功，则献于王，王以警于夷，中国则否，诸侯不相遗俘。"}]}, {"section": 60, "header": "庄公●庄公三十二年", "data": [{"ID": 627, "text": "三十有二年，春，城小谷。"}, {"ID": 628, "text": "夏，宋公，齐侯，遇于梁丘。"}, {"ID": 629, "text": "秋，七月，癸巳，公子牙卒。"}, {"ID": 630, "text": "八月，癸亥，公薨于路寝。"}, {"ID": 631, "text": "冬，十月，己未，子般卒。"}, {"ID": 632, "text": "公子庆父如齐。"}, {"ID": 633, "text": "狄伐邢。"}, {"ID": 634, "text": "三十二年，春，城小谷，为管仲也。"}, {"ID": 635, "text": "齐侯为楚伐郑之故，请会于诸侯，宋公请先，见于齐侯，夏，遇于梁丘。"}, {"ID": 636, "text": "秋，七月，有神降于莘，惠王问诸内史过曰，是何故也。对曰：国之将兴，明神降之，监其德也；将亡，神又降之，观其恶也。故有得神以兴，亦有以亡，虞，夏，商，周，皆有之。王曰：若之何？ 对曰：以其物享焉，其至之日，亦其物也，王从之，内史过往，闻虢请命，反曰，虢必亡矣，虐而听于神，神居莘，六月，虢公使祝应，宗区，史嚚，享焉，神赐之土田，史嚚曰，虢其亡乎，吾闻之国将兴，听于民，将亡，听于神，神聪明正直而壹者也，依人而行，虢多凉德，其何土之能得。"}, {"ID": 637, "text": "初，公筑台临党氏，见孟任，从之，閟，而以夫人言许之，割臂盟公，生子般焉，雩，讲于梁氏，女公子观之，圉人荦自墙外与之戏，子般怒，使鞭之，公曰，不如杀之，是不可鞭，荦有力焉，能投盖于稷门，公疾，问后于叔牙，对曰，庆父材，问于季友，对曰，臣以死奉般，公曰，乡者牙曰，庆父材，成季使以君命命僖叔，待于针巫氏，使针季酖之曰，饮此则有后于鲁国，不然，死且无后，饮之，归及逵泉而卒，立叔孙氏。"}, {"ID": 638, "text": "八月，癸亥，公薨于路寝，子般即位，次于党氏。"}, {"ID": 639, "text": "冬，十月，己未，共仲使圉人荦，贼子般于党氏，成季奔陈，立闵公。"}]}, {"section": 61, "header": "闵公●闵公元年", "data": [{"ID": 640, "text": "元年，春，王正月。"}, {"ID": 641, "text": "齐人救邢。"}, {"ID": 642, "text": "夏，六月，辛酉，葬我君庄公。"}, {"ID": 643, "text": "秋，八月，公及齐侯盟于落姑，季子来归。"}, {"ID": 644, "text": "冬，齐仲孙来。"}, {"ID": 645, "text": "元年，春，不书即位，乱故也。"}, {"ID": 646, "text": "狄人伐邢，管敬仲言于齐侯曰，戎狄豺狼，不可厌也，诸夏亲昵，不可弃也，宴安酖毒，不可怀也，《诗》云：“岂不怀归，畏此简书。”简书，同恶相恤之谓也，请救邢以从简书，齐人救邢。"}, {"ID": 647, "text": "夏，六月，葬庄公，乱故，是以缓。"}, {"ID": 648, "text": "秋，八月，公及齐侯盟于落姑，请复季友也，齐侯许之，使召诸陈，公次于郎以待之，季子来归，嘉之也。"}, {"ID": 649, "text": "冬，齐仲孙湫来省难，书曰，仲孙，亦嘉之也，仲孙归曰，不去庆父，鲁难未巳，公曰，若之何而去之，对曰，难不巳，将自毙，君其待之，公曰，鲁可取乎，对曰，不可，犹秉周礼，周礼，所以本也，臣闻之，国将亡，本必先颠，而后枝叶从之，鲁不弃周礼，未可动也，君其务宁鲁难而亲之，亲有礼，因重固，间携贰，覆昏乱，霸王之器也。"}, {"ID": 650, "text": "晋侯作二军，公将上军，大子申生将下军，赵夙御戎，毕万为右，以灭耿，灭霍，灭魏，还为大子城曲沃，赐赵夙耿，赐毕万魏，以为大夫，士蒍曰，大子不得立矣，分之都城，而位以卿，先为之极，又焉得立，不如逃之，无使罪至，为吴大伯，不亦可乎，犹有令名，与其及也，且谚曰，心苟无瑕，何恤乎无家，天若祚大子，其无晋乎，卜偃曰，毕万之后必大，万，盈数也，魏，大名也，以是始赏，天启之矣，天子曰兆民，诸侯曰万民，今名之大，以从盈数，其必有众，初，毕万筮仕于晋，遇屯之比，辛廖占之，曰，吉，屯固比入，吉孰大焉，其必蕃昌，震为土，车从马，足居之，兄长之，母覆之，众归之，六体不易，合而能固，安而能杀，公侯之卦也，公侯之子孙，必复其始。"}]}, {"section": 62, "header": "闵公●闵公二年", "data": [{"ID": 651, "text": "二年，春，王正月，齐人迁阳。"}, {"ID": 652, "text": "夏，五月，乙酉禘于庄公。"}, {"ID": 653, "text": "秋，八月，辛丑，公薨。"}, {"ID": 654, "text": "九月，夫人姜氏孙于邾。"}, {"ID": 655, "text": "公子庆父出奔莒。"}, {"ID": 656, "text": "冬，齐高子来盟。"}, {"ID": 657, "text": "十有二月，狄入卫。"}, {"ID": 658, "text": "郑弃其师。"}, {"ID": 659, "text": "二年，春，虢公败犬戎于渭汭，舟之侨曰，无德而禄，殃也，殃将至矣，遂奔晋。"}, {"ID": 660, "text": "夏，吉禘于庄公，速也。"}, {"ID": 661, "text": "初，公傅夺卜齮田，公不禁，秋，八月，辛丑，共仲使卜齮贼公于武闱，成季以僖公适邾，共仲奔莒，乃入立之，以赂求共仲于莒，莒人归之，及密，使公子鱼请，不许，哭而往，共仲曰，奚斯之声也，乃缢，闵公，哀姜之娣，叔姜之子也，故齐人立之，共仲通于哀姜，哀姜欲立之，闵公之死也，哀姜与知之，故孙于邾，齐人取而杀之，于夷以其尸归，僖公请而葬之。"}, {"ID": 662, "text": "成季之将生也，桓公使卜，楚丘之父卜之，曰，男也，其名曰友，在公之右，间于两社，为公室辅，季氏亡则鲁不昌，又筮之，遇大有之乾，曰，同复于父，敬如君所，及生，有文在其手曰友，遂以命之。"}, {"ID": 663, "text": "冬，十二月，狄人伐卫，卫懿公好鹤，鹤有乘轩者，将战，国人受甲者，皆曰使鹤。鹤实有禄位，余焉能战？公与石祁子玦，与甯庄子矢，使守，曰，以此赞国，择利而为之，与夫人绣衣，曰，听于二子，渠孔御戎，子伯为右，黄夷前驱，孔婴齐殿，及狄人，战于荧泽，卫师败绩，遂灭卫，卫侯不去其旗，是以甚败，狄人囚史华龙滑，与礼孔，以逐卫人，二人曰，我大史也，实掌其祭，不先，国不可得也，乃先之，至则告守曰，不可待也，夜与国人出，狄入卫，遂从之，又败诸河，初，惠公之即位也，少，齐人使昭伯烝于宣姜，不可，强之，生齐子，戴公，文公，宋桓夫人，许穆夫人，文公为卫之多患也，先适齐，及败，宋桓公逆诸河，宵济，卫之遗民，男女七百有三十人，益之以共滕之民，为五千人，立戴公以庐于曹，许穆夫人赋载驰，齐侯使公子无亏帅车三百乘，甲士三千人，以戍曹，归公乘马，祭服五称，牛，羊，豕，鸡，狗，皆三百，与门材，归夫人鱼轩，重锦三十两。"}, {"ID": 664, "text": "郑人恶高克，使帅师次于河上，久而弗召，师溃而归，高克奔陈，郑人为之赋清人。"}, {"ID": 665, "text": "晋侯使大子申生伐东山皋落氏，里克谏曰，大子奉冢祀社稷之粢盛，以朝夕视君膳者也，故曰，冢子，君行则守，有守则从，从曰抚军，守曰监国，古之制也，夫帅师，专行谋，誓军旅，君与国政之所图也，非大子之事也，师在制命而已，禀命则不威，专命则不孝，故君之嗣适，不可以帅师，君失其官，帅师不威，将焉用之，且臣闻皋落氏将战，君其舍之，公曰，寡人有子，未知其谁立焉，不对而退，见大子，大子曰，吾其废乎，对曰，告之以临民，教之以军旅，不共是惧，何故废乎，且子惧不孝，无惧弗得立，修己而不责人，则免于难，大子帅师，公衣之偏衣，佩之金玦，狐突御戎，先友为右，梁馀子养御罕夷，先丹木为右，羊舌大夫为尉。先友曰，衣身之偏，握兵之要，在此行也，子其勉之，偏躬无慝，兵要远灾，亲以无灾，又何患焉。狐突叹曰，时，事之徵也，衣，身之章也，佩，衷之旗也，故敬其事则命以始，服其身则衣之纯，用其衷则佩之度，今命以时卒，閟其事也，衣之尨服，远其躬也，佩以金玦，弃其衷也，服以远之，时以閟之，尨凉冬杀，金寒玦离，胡可恃也，虽欲勉之，狄可尽乎，梁馀子养曰，帅师者，受命于庙，受脤于社，有常服矣，不获而尨，命可知也，死而不孝，不如逃之，罕夷曰，尨奇无常，金玦不复，虽复何为，君有心矣，先丹木曰，是服也，狂夫阻之，曰，尽敌而反，敌可尽乎，虽尽敌，犹有内谗，不如违之，狐突欲行，羊舌大夫曰，不可，违命不孝，弃事不忠，虽知其寒，恶不可取，子其死之，大子将战，狐突谏曰，不可，昔辛伯谂周桓公云，内宠并后，外宠二政，嬖子配适，大都耦国，乱之本也，周公弗从，故及于难，今乱本成矣，立可必乎，孝而安民，子其图之，与其危身以速罪也。"}, {"ID": 666, "text": "成风闻成季之繇，乃事之，而属僖公焉，故成季立之。"}, {"ID": 667, "text": "僖之元年，齐桓公迁邢于夷仪，二年，封卫于楚丘，邢迁如归，卫国忘亡。"}, {"ID": 668, "text": "卫文公大布之衣，大帛之冠，务材，训农，通商，惠工，敬教，劝学，授方，任能，元年，革车三十乘，季年，乃三百乘。"}]}, {"section": 63, "header": "僖公●僖公元年", "data": [{"ID": 669, "text": "元年，春，王正月。"}, {"ID": 670, "text": "齐师，宋师，曹伯，次于聂北，救邢。"}, {"ID": 671, "text": "夏，六月，邢迁于夷仪，齐师，宋师，曹师，城邢。"}, {"ID": 672, "text": "秋，七月，戊辰，夫人姜氏薨于夷，齐人以归。"}, {"ID": 673, "text": "楚人伐郑。"}, {"ID": 674, "text": "八月，公会齐侯，宋公，郑伯，曹伯，邾人，于柽。"}, {"ID": 675, "text": "九月，公败邾师于偃。"}, {"ID": 676, "text": "冬，十月，壬午，公子友帅师败莒师于郦，获莒拏。"}, {"ID": 677, "text": "十有二月，丁已，夫人氏之丧至自齐。"}, {"ID": 678, "text": "元年，春，不称即位，公出故也，公出复入不书，讳之也，讳国恶，礼也。"}, {"ID": 679, "text": "诸侯救邢，邢人溃，出奔师，师遂逐狄人，具邢器用而迁之，师无私焉。"}, {"ID": 680, "text": "夏，邢迁于夷仪，诸侯城之，救患也，凡侯伯，救患，分灾，讨罪，礼也。"}, {"ID": 681, "text": "秋，楚人伐郑，郑即齐故也，盟于荦，谋救郑也。"}, {"ID": 682, "text": "九月，公败邾师于偃，虚丘之戍将归者也。"}, {"ID": 683, "text": "冬，莒人来求赂，公子友败诸郦，获莒子之弟拏，非卿也，嘉获之也，公赐季友汶阳之田，及费。"}, {"ID": 684, "text": "夫人氏之丧至自齐，君子以齐人杀哀姜也，为已甚矣，女子从人者也。"}]}, {"section": 64, "header": "僖公●僖公二年", "data": [{"ID": 685, "text": "二年，春，王正月，城楚丘。"}, {"ID": 686, "text": "夏，五月，辛已，葬我小君哀姜。"}, {"ID": 687, "text": "虞师，晋师，灭下阳。"}, {"ID": 688, "text": "秋，九月，齐侯，宋公，江人，黄人，盟于贯。"}, {"ID": 689, "text": "冬，十月，不雨。"}, {"ID": 690, "text": "楚人侵郑。"}, {"ID": 691, "text": "二年，春，诸侯城楚丘而封卫焉，不书，所会后也。"}, {"ID": 692, "text": "晋荀息请以屈产之乘，与垂棘之璧，假道于虞以伐虢，公曰，是吾宝也，对曰，若得道于虞，犹外府也，公曰，宫之奇存焉，对曰，宫之奇之为人也，懦而不能强谏，且少长于君，君昵之，虽谏，将不听，乃使荀息假道于虞，曰，冀为不道，入自颠軨，伐鄍三门，冀之既病，则亦唯君故，今虢为不道，保于逆旅，以侵敝邑之南鄙，敢请假道以请罪于虢，虞公许之，且请先伐虢，宫之奇谏，不听，遂起师，夏，晋里克，荀息，帅师会虞师伐虢，灭下阳，先书虞，贿故也。"}, {"ID": 693, "text": "秋，盟于贯，服江黄也。"}, {"ID": 694, "text": "齐寺人貂始漏师于多鱼。"}, {"ID": 695, "text": "虢公败戎于桑田，晋卜偃曰，虢必亡矣，亡下阳不惧，而又有功，是天夺之鉴，而益其疾也，必易晋而不抚其民矣，不可以五稔。"}, {"ID": 696, "text": "冬，楚人伐郑，斗章囚郑聃伯。"}]}, {"section": 65, "header": "僖公●僖公三年", "data": [{"ID": 697, "text": "三年，春，王正月，不雨，夏，四月，不雨。"}, {"ID": 698, "text": "徐人取舒。"}, {"ID": 699, "text": "六月，雨。"}, {"ID": 700, "text": "秋，齐侯，宋公，江人，黄人，会于阳谷。"}, {"ID": 701, "text": "冬，公子友如齐莅盟。"}, {"ID": 702, "text": "楚人伐郑。"}, {"ID": 703, "text": "三年，春，不雨，夏，六月，雨，自十月不雨，至于五月，不曰旱，不为灾也。"}, {"ID": 704, "text": "秋，会于阳谷，谋伐楚也。"}, {"ID": 705, "text": "齐侯为阳谷之会，来寻盟，冬，公子友如齐莅盟。"}, {"ID": 706, "text": "楚人伐郑，郑伯欲成，孔叔不可曰，齐方勤我，弃德不祥。"}, {"ID": 707, "text": "齐侯与蔡姬乘舟于囿，荡公，公惧，变色，禁之不可，公怒，归之，未绝之也，蔡人嫁之。"}]}, {"section": 66, "header": "僖公●僖公四年", "data": [{"ID": 708, "text": "四年，春，王正月，公会齐侯，宋公，陈侯，卫侯，郑伯，许男，曹伯，侵蔡，蔡溃，遂伐楚，次于陉。"}, {"ID": 709, "text": "夏，许男新臣卒。"}, {"ID": 710, "text": "楚屈完来盟于师，盟于召陵。"}, {"ID": 711, "text": "齐人执陈辕涛涂。"}, {"ID": 712, "text": "秋，及江人，黄人，伐陈。"}, {"ID": 713, "text": "八月，公至自伐楚。"}, {"ID": 714, "text": "葬许穆公。"}, {"ID": 715, "text": "冬，十有二月，公孙兹帅师会齐人，宋人，卫人，郑人，许人，曹人，侵陈。"}, {"ID": 716, "text": "四年，春，齐侯以诸侯之师侵蔡，蔡溃，遂伐楚。楚子使与师言曰：君处北海，寡人处南海，唯是风马牛不相及也。不虞君之涉吾地也，何故，管仲对曰，昔召康公命我先君大公曰，五侯九伯，女实征之，以夹辅周室，赐我先君履。东至于海，西至于河，南至于穆陵，北至于无棣。尔贡包茅不入，王祭不共，无以缩酒，寡人是徵。昭王南征而不复，寡人是问。对曰，贡之不入，寡君之罪也，敢不共给，昭王之不复，君其问诸水滨，师进，次于陉。夏，楚子使屈完如师。师退，次于召陵，齐侯陈诸侯之师，与屈完乘而观之，齐侯曰，岂不谷是为，先君之好是继，与不谷同好如何，对曰，君惠徼福于敝邑之社稷，辱收寡君，寡君之愿也，齐侯曰，以此众战，谁能御之，以此攻城，何城不克，对曰，君若以德绥诸侯，谁敢不服，君若以力楚国方城以为城，汉水以为池，虽众，无所用之，屈完及诸侯盟。"}, {"ID": 717, "text": "陈辕涛涂谓郑申侯曰，师出于陈郑之间，国必甚病，若出于东方，观兵于东夷，循海而归，其可也，申侯曰善，涛涂以告齐侯，许之，申侯见曰，师老矣，若出于东方而遇敌，惧不可用也，若出于陈郑之间，共其资粮屝屦，其可也，齐侯说，与之虎牢，执辕涛涂。"}, {"ID": 718, "text": "秋，伐陈，讨不忠也。"}, {"ID": 719, "text": "许穆公卒于师，葬之以侯，礼也，凡诸侯薨于朝会，加一等，死王事，加二等，于是有以衮敛。"}, {"ID": 720, "text": "冬，叔孙戴伯帅师，会诸侯之师侵陈，陈成，归辕涛涂。"}, {"ID": 721, "text": "初，晋献公欲以骊姬为夫人，卜之不吉，筮之吉，公曰，从筮，卜人曰，筮短龟长，不如从长，且其繇曰，专之渝，攘公之羭，一薰一莸，十年尚犹有臭，必不可，弗听，立之，生奚齐，其娣生卓子，及将立奚齐，既与中大夫成谋，姬谓大子曰，君梦齐姜，必速祭之，大子祭于曲沃，归胙于公，公田，姬置诸宫，六日，公至，毒而献之，公祭之地，地坟，与犬，犬毙，与小臣，小臣亦毙，姬泣曰，贼由大子，大子奔新城，公杀其傅杜原款，或谓大子，子辞，君必辩焉。大子曰：君非姬氏，居不安。食不饱，我辞，姬必有罪，君老矣。吾又不乐，曰，子其行乎，大子曰，君实不察其罪，被此名也以出，人谁纳我，十二月，戊申，缢于新城，姬遂谮二公子曰，皆知之，重耳奔蒲，夷吾奔屈。"}]}, {"section": 67, "header": "僖公●僖公五年", "data": [{"ID": 722, "text": "五年，春，晋侯杀其世子申生。"}, {"ID": 723, "text": "杞伯姬来，朝其子。"}, {"ID": 724, "text": "夏，公孙兹如牟。"}, {"ID": 725, "text": "公及齐侯，宋公，陈侯，卫侯，郑伯，许男，曹伯，会王世子于首止。"}, {"ID": 726, "text": "秋，八月，诸侯盟于首止，郑伯逃归，不盟。"}, {"ID": 727, "text": "楚人灭弦，弦子奔黄。"}, {"ID": 728, "text": "九月，戊申朔，日有食之。"}, {"ID": 729, "text": "冬，晋人执虞公。"}, {"ID": 730, "text": "五年，春，王正月，辛亥朔，日南至，公既视朔，遂登观台以望，而书，礼也。凡分，至，启，闭，必书云物，为备故也。"}, {"ID": 731, "text": "晋侯使以杀大子申生之故来告，初，晋侯使士蒍为二公子筑蒲与屈，不慎，置薪焉，夷吾诉之，公使让之，士蒍稽首而对曰，臣闻之，无丧而戚，忧必雠焉，无戎而城，雠必保焉，寇雠之保，又何慎焉，守官废命，不敬，固雠之保，不忠，失忠与敬，何以事君，诗云，怀德惟宁，宗子惟城，君其修德而固宗子，何城如之，三年将寻师焉，焉用慎，退而赋曰，狐裘尨茸，一国三公，吾谁适从，及难，公使寺人披伐蒲，重耳曰，君父之命不校，乃徇曰，校者，吾雠也，逾垣而走，披斩其袪，遂出奔翟。"}, {"ID": 732, "text": "夏，公孙兹如牟，娶焉。"}, {"ID": 733, "text": "会于首止，会王大子郑，谋宁周也。"}, {"ID": 734, "text": "陈辕宣仲怨郑申侯之反己于召陵，故劝之城其赐邑，曰，美城之，大名也，子孙不忘，吾助子请，乃为之请于诸侯而城之，美遂谮诸郑伯曰，美城其赐邑，将以叛也，申侯由是得罪。"}, {"ID": 735, "text": "秋，诸侯盟，王使周公召郑伯曰，吾抚女以从楚，辅之以晋，可以少安，郑伯喜于王命，而惧其不朝于齐也，故逃归不盟，孔叔止之曰，国君不可以轻，轻则失亲，失亲患必至，病而乞盟，所丧多矣，君必悔之，弗听，逃其师而归。"}, {"ID": 736, "text": "楚斗谷于菟灭弦，弦子奔黄，于是江，黄，道，柏，方睦于齐，皆弦姻也，弦子恃之而不事楚，又不设备，故亡。"}, {"ID": 737, "text": "晋侯复假道于虞以伐虢，宫之奇谏曰，虢，虞之表也，虢亡，虞必从之，晋不可启，寇不可玩。一之谓甚，其可再乎。谚所谓辅车相依，唇亡齿寒者，其虞虢之谓也。公曰，晋，吾宗也，岂害我哉，对曰，大伯，虞仲，大王之昭也，大伯不从，是以不嗣，虢仲，虢叔，王季之穆也，为文王卿士，勋在王室，藏于盟府，将虢是灭，何爱于虞，且虞能亲于桓庄乎，其爱之也。桓庄之族何罪，而以为戮，不唯逼乎，亲以宠逼，犹尚害之，况以国乎？公曰，吾享祀丰洁，神必据我。对曰，臣闻之，鬼神非人实亲，惟德是依，故《周书》曰：“皇天无亲，惟德是辅”，又曰：“黍稷非馨，明德惟馨”，又曰：“民不易物，惟德紧物。”如是则非德，民不和，神不享矣。神所冯依，将在德矣，若晋取虞，而明德以荐馨香，神其吐之乎，弗听，许晋使。宫之奇以其族行。曰，虞不腊矣，在此行也，晋不更举矣，八月，甲午，晋侯围上阳问于卜偃曰，吾其济乎，对曰，克之，公曰，何时，对曰，童谣云，丙之晨，龙尾伏辰，均服振振，取虢之旗，鹑之贲贲，天策焞焞，火中成军，虢公其奔，其九月十月之交乎。丙子旦，日在尾，月在策，鹑火中，必是时也。冬，十二月，丙子朔，晋灭虢，虢公丑奔京师，师还馆于虞，遂袭虞，灭之，执虞公，及其大夫井伯，以媵秦穆姬，而修虞祀，且归其职贡于王，故书曰，晋人执虞公，罪虞，且言易也。"}]}, {"section": 68, "header": "僖公●僖公六年", "data": [{"ID": 738, "text": "六年，春，王正月。"}, {"ID": 739, "text": "夏，公会齐侯，宋公，陈侯，卫侯，曹伯，伐郑，围新城。"}, {"ID": 740, "text": "秋，楚人围许，诸侯遂救许。"}, {"ID": 741, "text": "冬，公至自伐郑。"}, {"ID": 742, "text": "六年，春，晋侯使贾华伐屈，夷吾不能守，盟而行，将奔狄，郤芮曰，后出同走，罪也，不如之梁，梁近秦而幸焉，乃之梁。"}, {"ID": 743, "text": "夏，诸侯伐郑，以其逃首止之盟故也，围新密，郑所以不时城也。"}, {"ID": 744, "text": "秋，楚子围许，以救郑，诸侯救许，乃还。"}, {"ID": 745, "text": "冬，蔡穆侯将许僖公以见楚子于武城，许男面缚衔璧，大夫衰绖，士舆榇，楚子问诸逢伯，对曰，昔武王克殷，微子启如是，武王亲释其缚，受其璧而祓之，焚其榇，礼而命之，使复其所，楚子从之。"}]}, {"section": 69, "header": "僖公●僖公七年", "data": [{"ID": 746, "text": "七年，春，齐人伐郑。"}, {"ID": 747, "text": "夏，小邾子来朝。"}, {"ID": 748, "text": "郑杀其大夫申侯。"}, {"ID": 749, "text": "秋，七月，公会齐侯，宋公，陈世子款，郑世子华，盟于甯母。"}, {"ID": 750, "text": "曹伯班卒。"}, {"ID": 751, "text": "公子友如齐。"}, {"ID": 752, "text": "冬，葬曹昭公。"}, {"ID": 753, "text": "七年，春，齐人伐郑，孔叔言于郑伯曰，谚有之曰，心则不竞，何惮于病，既不能强，又不能弱，所以毙也，国危矣，请下齐以救国。公曰，吾知其所由来矣，姑少待我。对曰，朝不及夕，何以待君。"}, {"ID": 754, "text": "夏，郑杀申侯以说于齐。且用陈辕涛涂之谮也。初，申侯，申出也，有宠于楚文王，文王将死，与之璧，使行。曰：唯我知女，女专利而不厌。予取予求，不女疵瑕也，后之人，将求多于女，女必不免，我死，女必速行，无适小国，将不女容焉，既葬，出奔郑，又有宠于厉公，子文闻其死也，曰，古人有言曰，知臣莫若君，弗可改也已。"}, {"ID": 755, "text": "秋，盟于甯毌，谋郑故也，管仲言于齐侯曰，臣闻之，招携以礼，怀远以德，德礼不易，无人不怀，齐侯修礼于诸侯，诸侯官受方物，郑伯使大子华听命于会，言于齐侯曰，泄氏，孔氏，子人氏，三族，实违君命，若君去之以为成，我以郑为内臣，君亦无所不利焉，齐侯将许之，管仲曰，君以礼与信属诸侯，而以奸终之，无乃不可乎，子父不奸之谓礼，守命共时之谓信，违此二者，奸莫大焉，公曰，诸侯有讨于郑，未捷，今苟有衅，从之，不亦可乎，对曰，君若绥之以德，加之以训辞，而帅诸侯以讨郑，郑将覆亡之不暇，岂敢不惧，若摠其罪人以临之，郑有辞矣，何惧，且夫合诸侯以崇德也，会而列奸，何以示后嗣，夫诸侯之会，其德刑礼义，无国不记，记奸之位，君盟替矣，作而不记，非盛德也，君其勿许，郑必受盟，夫子华既为大子，而求介于大国，以弱其国，亦必不免，郑有叔詹，堵叔，师叔，三良为政，未可间也，齐侯辞焉，子华由是得罪于郑。"}, {"ID": 756, "text": "冬，郑伯使，请盟于齐。"}, {"ID": 757, "text": "闰月，惠王崩，襄王恶大叔带之难，惧不立，不发表，而告难于齐。"}]}, {"section": 70, "header": "僖公●僖公八年", "data": [{"ID": 758, "text": "八年，春，王正月，公会王人，齐侯，宋公，卫侯，许男，曹伯，陈世子款，盟于洮，郑伯乞盟。"}, {"ID": 759, "text": "夏，狄伐晋。"}, {"ID": 760, "text": "秋，七月，禘于大庙，用致夫人。"}, {"ID": 761, "text": "冬，十有二月，丁未，天王崩。"}, {"ID": 762, "text": "八年，春，盟于洮，谋王室也，郑伯乞盟，请服也，襄王定位而后发丧。"}, {"ID": 763, "text": "晋里克帅师，梁由靡御，虢射为右，以败狄于采桑，梁由靡晰，狄无耻，从之必大克，里克曰，惧之而已，无速众狄，虢射曰，期年狄必至，示之弱矣。"}, {"ID": 764, "text": "夏，狄伐晋，报采桑之役也，复期月。"}, {"ID": 765, "text": "秋，禘而致哀姜焉，非礼也，凡夫人不薨于寝，不殡于庙，不赴于同，不祔于姑，则弗致也。"}, {"ID": 766, "text": "冬，王人来告丧，难故也，是以缓。"}, {"ID": 767, "text": "宋公疾，大子兹父固请曰，目夷长且仁，君其立之，公命子鱼，子鱼辞曰，能以国让，仁孰大焉，臣不及也，且又不顺，遂走而退。"}]}, {"section": 71, "header": "僖公●僖公九年", "data": [{"ID": 768, "text": "九年，春，王三月，丁丑，宋公御说卒。"}, {"ID": 769, "text": "夏，公会宰周公，齐侯，宋子，卫侯，郑伯，许男，曹伯，于葵丘。"}, {"ID": 770, "text": "秋，七月，乙酉，伯姬卒。"}, {"ID": 771, "text": "九月，戊辰，诸侯盟于葵丘。"}, {"ID": 772, "text": "甲子，晋侯佹诸卒。"}, {"ID": 773, "text": "冬，晋里奚克杀其君之子奚齐。"}, {"ID": 774, "text": "九年，春，宋桓公卒，未葬，而襄公会诸侯，故曰子，凡在丧，王曰小童，公侯曰子。"}, {"ID": 775, "text": "夏，会于葵丘，寻盟，且修好，礼也。"}, {"ID": 776, "text": "王使宰孔赐齐侯胙，曰，天子有事于文武，使孔赐伯舅胙，齐侯将下拜，孔曰，且有后命，天子使孔曰，以伯舅耋老，加劳赐一级，无下拜，对曰，天威不违颜咫尺，小白，余敢贪天子之命，无下拜，恐陨越于下，以遗天子羞，敢不下拜，下拜登受。"}, {"ID": 777, "text": "秋，齐侯盟诸侯于葵丘，曰，凡我同盟之人，既盟之后，言归于好，宰孔先归，遇晋侯曰，可无会也，齐侯不务德而勤远略，故北伐山戎，南伐楚，西为此会也，东略之不知，西则否矣，其在乱乎，君务靖乱，无勤于行，晋侯乃还。"}, {"ID": 778, "text": "九月，晋献公卒，里克、㔻郑，欲纳文公，故以三公子之徒作乱，初，献公使荀息傅奚齐，公疾，召之曰，以是藐诸孤，辱在大夫，其若之何，稽首而对曰，臣竭其股肱之力，加之以忠贞，其济，君之灵也，不济，则以死继之，公曰，何谓忠贞，对曰，公家之利，知无不为，忠也。送往事居，耦俱无猜，贞也。及里克将杀奚齐，先告荀息曰，三怨将作，秦晋辅之，子将何如，荀息曰，将死之，里克曰，无益也，荀叔曰，吾与先君言矣，不可以贰，能欲复言，而爱身乎，虽无益也。"}, {"ID": 779, "text": "将焉辟之，且人之欲善，谁不如我，我欲无贰，而能谓人已乎。"}, {"ID": 780, "text": "冬，十月，里克杀奚齐于次，书曰，杀其君之子，未葬也，荀息将死之，人曰，不如立卓子而辅之，荀息立公子卓以葬，十一月，里克杀公子卓于朝，荀息死之，君子曰，诗所谓白圭之玷，尚可磨也，斯言之玷，不可为也，荀息有焉。"}, {"ID": 781, "text": "齐侯以诸侯之师伐晋，及高梁而还，讨晋乱也，令不及鲁，故不书。"}, {"ID": 782, "text": "晋郤芮使夷吾重赂秦以求入，曰，人实有国，我何爱焉，入而能民，土于何有，从之，齐隰朋帅师会秦师，纳晋惠公，秦伯谓郤芮曰，公子谁恃，对曰，臣闻亡人无党，有党必有雠，夷吾弱不好弄，能斗不过，长亦不改，不识其他，公谓公孙枝曰，夷吾其定乎，对曰，臣闻之，唯则定国，诗曰，不识不知，顺帝之则，文王之谓也，又曰，不僭不贼，鲜不为则，无好无恶，不忌不克之谓也，今其言多忌克，难哉，公曰，忌则多怨，又焉能克，是吾利也。"}, {"ID": 783, "text": "宋襄公即位，以公子目夷为仁，使为左师以听政，于是宋治，故鱼氏世为左师。"}]}, {"section": 72, "header": "僖公●僖公十年", "data": [{"ID": 784, "text": "十年，春，王正月，公如齐。"}, {"ID": 785, "text": "狄灭温，温子奔卫。"}, {"ID": 786, "text": "晋里克弑其君卓，及其大夫荀息。"}, {"ID": 787, "text": "夏，齐侯许男伐北戎。"}, {"ID": 788, "text": "晋杀其大夫里克。"}, {"ID": 789, "text": "秋，七月。"}, {"ID": 790, "text": "冬，大雨雪。"}, {"ID": 791, "text": "十年，春，狄灭温，苏子无信也，苏子叛王即狄，又不能于狄，狄人伐之，王不救，故灭，苏子奔卫。"}, {"ID": 792, "text": "夏，四月，周公忌父，王子党，会齐隰朋，立晋侯，晋侯杀里克以说，将杀里克，公使谓之曰，微子则不及此，虽然，子弑二君与一大夫，为子君者，不亦难乎，对曰，不有废也，君何以兴，欲加之罪，其无辞乎，臣闻命矣，伏剑而死，于是平郑聘于秦，且谢缓赂，故不及。"}, {"ID": 793, "text": "晋侯改葬共大子，秋，狐突适下国，遇大子，大子使登仆，而告之曰，夷吾无礼，余得请于帝矣，将以晋畀秦，秦将祀余，对曰，臣闻之，神不歆非类，民不祀非族，君祀无乃殄乎，且民何罪，失刑乏祀，君其图之，君曰，诺，吾将复请，七日，新城西偏，将有巫者而见我焉，许之，遂不见，及期而往，告之曰，帝许我罚有罪矣，敝于韩，平郑之如秦也，言于秦伯曰，吕甥，郤称，冀芮，实为不从，若重问以召之，臣出晋君，君纳重耳，蔑不济矣。"}, {"ID": 794, "text": "冬，秦伯使泠至报问，且召三子，郤芮曰，币重而言甘，诱我也，遂杀平郑，祁举，及七舆大夫，左行共华，右行贾华，叔坚，骓歂，累虎，特宫，山祁，皆里平之党也平豹奔秦，言于秦伯曰，晋侯背大主而忌小怨，民弗与也，伐之必出，公曰，失众，焉能杀，违祸，谁能出君。"}]}, {"section": 73, "header": "僖公●僖公十一年", "data": [{"ID": 795, "text": "十有一年，春，晋杀其大夫平郑父。"}, {"ID": 796, "text": "夏，公及夫人姜氏，会齐侯于阳谷。"}, {"ID": 797, "text": "秋，八月，大雩。"}, {"ID": 798, "text": "冬，楚人伐黄。"}, {"ID": 799, "text": "十一年，春，晋侯使以平郑之乱来告。"}, {"ID": 800, "text": "天王使召武公，内史过，赐晋侯命，受玉惰，过归告王曰，晋侯其无后乎，王赐之命，而惰于受瑞，先自弃也已，其何继之有，礼，国之干也，敬，礼之舆也，不敬则礼不行，礼不行则上下昏，何以长世。"}, {"ID": 801, "text": "夏，扬拒泉皋伊雒之戎，同伐京师，入王城，焚东门，王子带召之也，秦晋伐戎以救周，秋，晋侯平戎于王。"}, {"ID": 802, "text": "黄人不归楚贡，冬，楚人伐黄。"}]}, {"section": 74, "header": "僖公●僖公十二年", "data": [{"ID": 803, "text": "十有二年，春，王三月，庚午，日有食之。"}, {"ID": 804, "text": "夏，楚人灭黄。"}, {"ID": 805, "text": "秋，七月。"}, {"ID": 806, "text": "冬，十有二月，丁丑，陈侯杵臼卒。"}, {"ID": 807, "text": "十二年，春，诸侯城卫楚丘之郛，惧狄难也。"}, {"ID": 808, "text": "黄人恃诸侯之睦于齐也，不共楚职，曰，自郢及我九百里，焉能害我，夏，楚灭黄。"}, {"ID": 809, "text": "王以戎难故，讨王子带，秋，王子带奔齐。"}, {"ID": 810, "text": "冬，齐侯使管夷吾平戎于王，使隰朋平戎于晋，王以上卿之礼飨管仲，管仲辞曰，臣，贱有司也，有天子之二守国高在，若节春秋，来承王命，何以礼焉，陪臣敢辞，王曰，舅氏，余嘉乃勋，应乃懿德，谓督不忘，往践乃职，无逆朕命，管仲受下卿之礼而还，君子曰，管氏之世祀也宜哉，让不忘其上，诗曰，恺悌君子，神所劳矣。"}]}, {"section": 75, "header": "僖公●僖公十三年", "data": [{"ID": 811, "text": "十有三年，春，狄侵卫。"}, {"ID": 812, "text": "夏，四月，葬陈宣公。"}, {"ID": 813, "text": "公会齐侯，宋公，陈侯，卫侯，郑伯，许男，曹伯，于咸。"}, {"ID": 814, "text": "秋，九月，大雩。"}, {"ID": 815, "text": "冬，公子友如齐。"}, {"ID": 816, "text": "十三年，春，齐侯使仲孙湫聘于周，且言王子带，事毕，不与王言，归复命曰，未可，王怒未怠，其十年乎，不十年，王弗召也。"}, {"ID": 817, "text": "夏，会于咸，淮夷病杞故，且谋王室也。"}, {"ID": 818, "text": "秋，为戎难故，诸侯戍周，齐仲孙湫致之。"}, {"ID": 819, "text": "冬，晋荐饥，使乞籴于秦，秦伯谓子桑与诸乎。对曰，重施而报，君将何求，重施而不报，其民必携，携而讨焉，无众必败，谓百里与诸乎。对曰，天灾流行，国家代有，救灾恤邻，道也，行道有福，平郑之子豹在秦，请伐晋。秦伯曰，其君是恶，其民何罪，秦于是乎输粟于晋，自雍及绛相继，命之曰，泛舟之役。"}]}, {"section": 76, "header": "僖公●僖公十四年", "data": [{"ID": 820, "text": "十有四年，春，诸侯城缘陵。"}, {"ID": 821, "text": "夏，六月，季姬及鄫子遇于防，使鄫子来朝。"}, {"ID": 822, "text": "秋，八月，辛卯，沙鹿崩。"}, {"ID": 823, "text": "狄侵郑。"}, {"ID": 824, "text": "冬，蔡侯肸卒。"}, {"ID": 825, "text": "十四年，春，诸侯城缘陵而迁杞焉，不书，其人有阙也。"}, {"ID": 826, "text": "鄫季姬来宁，公怒止之，以鄫子之不朝也，夏，遇于防，而使来朝。"}, {"ID": 827, "text": "秋，八月，辛卯，沙鹿崩，晋卜偃曰，期年将有大咎，几亡国。"}, {"ID": 828, "text": "冬，秦饥，使乞籴于晋，晋人弗与，庆郑曰，背施无亲，幸灾不仁，贪爱不祥，怒邻不义，四德皆失，何以守国，虢射曰，皮之不存，毛将安傅，庆郑曰，弃信背邻，患孰恤之，无信患作，失援必毙，是则然矣，虢射曰，无损于怨，而厚于寇，不如勿与，庆郑曰，背施幸灾，民所弃也，近犹雠之，况怨敌乎，弗听，退曰，君其悔是哉。"}]}, {"section": 77, "header": "僖公●僖公十五年", "data": [{"ID": 829, "text": "十有五年，春，王正月，公如齐。"}, {"ID": 830, "text": "楚人伐徐。"}, {"ID": 831, "text": "三月，公会齐侯，宋公，陈侯，卫侯，郑伯，许男，曹伯，盟于牡丘，遂次于匡，公孙敖帅师，及诸侯之大夫救徐。"}, {"ID": 832, "text": "夏，五月，日有食之。"}, {"ID": 833, "text": "秋，七月，齐师，曹师，伐厉，八月，螽。"}, {"ID": 834, "text": "九月，公至自会。"}, {"ID": 835, "text": "季姬归于鄫。"}, {"ID": 836, "text": "己卯晦，震夷伯之庙。"}, {"ID": 837, "text": "冬，宋人伐曹，楚人败徐于娄林。"}, {"ID": 838, "text": "十有一月，壬戌，晋侯及秦伯战于韩，获晋侯。"}, {"ID": 839, "text": "十五年，春，楚人伐徐，徐即诸夏故也，三月，盟于牡丘，寻葵丘之盟，且救徐也，孟穆伯帅师，及诸侯之师救徐，诸侯次于匡以待之。"}, {"ID": 840, "text": "夏，五月，日有食之，不书朔与日，官失之也。"}, {"ID": 841, "text": "秋，伐厉，以救徐也。"}, {"ID": 842, "text": "晋侯之入也，秦穆姬属贾君焉，且曰，尽纳群公子，晋侯烝于贾君，又不纳群公子，是以穆姬怨之，晋侯许赂中大夫，既而皆背之，赂秦伯以河外列城五，东尽虢略，南及华山，内及解梁城，既而不与，晋饥，秦输之粟，秦饥，晋闭之籴，故秦伯伐晋，卜徒父筮之，吉，涉河，侯车败，诘之，对曰，乃大吉也。三败，必获晋君，其卦遇蛊。曰，千乘三去，三去之馀，获其雄狐。夫狐蛊，必其君也，蛊之贞，风也，其悔，山也，岁云秋矣，我落其实，而取其材，所以克也，实落材亡，不败何待，三败及韩，晋侯谓庆郑曰，寇深矣，若之何，对曰，君实深之，可若何，公曰，不孙，卜右，庆郑吉，弗使，步扬御戎，家仆徒为右，乘小驷，郑入也，庆郑曰，古者大事，必乘其产，生其水土，而知其人心，安其教训，而服习其道，唯所纳之，无不如志，今乘异产以从戎事，及惧而变，将与人易，乱气狡愤，阴血周作，张脉偾兴，外强中乾，进退不可，周旋不能，君必悔之，弗听，九月，晋侯逆秦师，使韩简视师，复曰，师少于我，斗士倍我，公曰，何故，对曰，出因其资，入用其宠，饥食其粟，三施而无报，是以来也，今又击之，我怠秦奋，倍犹未也，公曰，一夫不可狃，况国乎，遂使请战，曰，寡人不佞，不能合其众，而不能离也，君若不还，无所逃命，秦伯使公孙枝对曰，君之未入，寡人惧之，入而未定列，犹吾忧也，苟列定矣，敢不承命，韩简退曰，吾幸而得囚，壬戌，战于韩原，晋戎马还泞而止，公号庆郑，庆郑曰，愎谏违卜，固败是求，又何逃焉，遂去之，梁由靡御韩简，虢射为右，辂秦伯，将止之，郑以救公误之，遂失秦伯，秦获晋侯以归，晋大夫反首拔舍，从之，秦伯使辞焉，曰，二三子何其戚也，寡人之从君而西也，亦晋之妖梦是践，岂敢以至，晋大夫三拜稽首曰，君履后土而戴皇天，皇天后土，实闻君之言，群臣敢在下风，穆姬闻晋侯将至，以大子罃，弘，与女简璧，登台而履薪焉，使以免服衰绖逆，且告曰，上天降灾，使我两君匪以玉帛相见，而以兴戎，若晋君朝以入，则婢子夕以死，夕以入，则朝以死，唯君裁之，乃舍诸灵台，大夫请以入，公曰，获晋侯，以厚归也，既而丧归焉用之，大夫其何有焉，且晋人戚忧以重我，天地以要我，不图晋忧，重其怒也，我食吾言，背天地也，重怒难任，背天不祥，必归晋君，公子絷曰，不如杀之，无聚慝焉，子桑曰，归之而质其大子，必得大成，晋未可灭，而杀其君，祇以成恶，且史佚有言曰，无始祸，无怙乱，无重怒，重怒难任，陵人不祥，乃许晋平，晋侯使郤乞告瑕吕饴甥，且召之，子金教之言曰，朝国人而以君命赏，且告之曰，孤虽归，辱社稷矣，其卜贰圉也，众皆哭，晋于是乎作爰田，吕甥曰，君亡之不恤，而群臣是忧，惠之至也，将若君何，众曰，何为而可，对曰，征缮以辅孺子，诸侯闻之，丧君有君，群臣辑睦，甲兵益多，好我者劝，恶我者惧，庶有益乎，众说，晋于是乎作州兵，初，晋献公筮嫁伯姬于秦，遇归妹之睽，史苏占之，曰，不吉，其繇曰，士刲羊，亦无衁也，女承筐，亦无贶也，西邻责言，不可偿也，归妹之睽，犹无相也，震之离，亦离之震，为雷为火，为嬴败姬，车说其輹，火焚其旗，不利行师，败于宗丘，归妹睽孤，寇张之弧，侄其从姑，六年其逋，逃归其国，而弃其家，明年，其死于高梁之虚，及惠公在秦，曰，先君若从史苏之占，吾不及此夫，韩简侍曰，龟，象也，筮，数也，物生而后有象，象而后有滋，滋而后有数，先君之败德，及可数乎，史苏是占，勿从何益，诗曰，下民之孽，匪降自天，僔沓背憎，职竞由人。"}, {"ID": 843, "text": "震夷伯之庙，罪之也，于是展氏有隐慝焉。"}, {"ID": 844, "text": "冬，宋人伐曹，讨旧怨也。"}, {"ID": 845, "text": "楚败徐于娄林，徐恃救也。"}, {"ID": 846, "text": "十月，晋阴饴甥会秦伯，盟于王城，秦伯曰，晋国和乎，对曰，不和，小人耻失其君，而悼丧其亲，不惮征缮，以立圉也，曰，必报雠，宁事戎狄，君子爱其君，而知其罪，不惮征缮以待秦命，曰，必报德，有死无二，以此不和，秦伯曰，国谓君何，对曰，小人戚，谓之不免，君子恕，以为必归，小人曰，我毒秦，秦岂归君，君子曰，我知罪矣，秦必归君，贰而执之，服而舍之，德莫厚焉，刑莫威焉，服者怀德，贰者畏刑，此一役也，秦可以霸，纳而不定，废而不立，以德为怨，秦不其然，秦伯曰，是吾心也，改馆晋侯，馈七牢焉蛾析谓庆郑曰，盍行乎，对曰，陷君于败，败而不死，又使失刑，非人臣也，臣而不臣，行将焉入，十一月，晋侯归，丁丑，杀庆郑而后入，是岁，晋又饥，秦伯又饩之粟，曰，吾怨其君而矜其民，且吾闻唐叔之封也，箕子曰，其后必大，晋其庸可冀乎，姑树德焉，以待能者，于是秦始征晋河东，置官司焉。"}]}, {"section": 78, "header": "僖公●僖公十六年", "data": [{"ID": 847, "text": "十有六年，春，王正月，戊申朔，陨石于宋五，是月，六鷁退飞，过宋都。"}, {"ID": 848, "text": "三月，壬申，公子季友卒。"}, {"ID": 849, "text": "夏，四月，丙申，鄫季姬卒。"}, {"ID": 850, "text": "秋，七月，甲子，公孙兹卒。"}, {"ID": 851, "text": "冬，十有二月，公会齐侯，宋公，陈侯，卫侯，郑伯，许男，邢侯，曹伯，于淮。"}, {"ID": 852, "text": "十六年，春，陨石于宋五，陨星也，六鷁退飞，过宋都，风也，周内史叔兴聘于宋，宋襄公问焉，曰，是何祥也，吉凶焉在，对曰，今兹鲁多大丧，明年齐有乱，君将得诸侯而不终，退而告人曰，君失问，是阴阳之事，非吉凶所生也，吉凶由人，吾不敢逆君故也。"}, {"ID": 853, "text": "夏，齐伐厉，不克，救徐而还。"}, {"ID": 854, "text": "秋，狄侵晋，取狐厨，受铎，涉汾，及昆都，因晋败也。"}, {"ID": 855, "text": "王以戎难告于齐，齐徵诸侯而戍周。"}, {"ID": 856, "text": "冬，十一月，乙卯，郑杀子华。"}, {"ID": 857, "text": "十二月，会于淮，谋鄫，且东略也，城鄫，役人病，有夜登丘而呼曰，齐有乱，不果城而还。"}]}, {"section": 79, "header": "僖公●僖公十七年", "data": [{"ID": 858, "text": "十有七年，春，齐人，徐人，伐英氏。"}, {"ID": 859, "text": "夏，灭项。"}, {"ID": 860, "text": "秋，夫人姜氏会齐侯于卞。"}, {"ID": 861, "text": "九月，公至自会。"}, {"ID": 862, "text": "冬，十有二月，乙亥，齐侯小白卒。"}, {"ID": 863, "text": "十七年，春，齐人为徐伐英氏，以报娄林之役也。"}, {"ID": 864, "text": "夏，晋大子圉为质于秦，秦归河东而妻之，惠公之在梁也，梁伯妻之，梁嬴孕过期，卜招父与其子卜之，其子曰，将生一男一女，招曰，然，男为人臣，女为人妾，故名男曰圉，女曰妾，及子圉西质，妾为宦女焉。"}, {"ID": 865, "text": "师灭项，淮之会，公有诸侯之事，未归而取项，齐人以为讨而止公。"}, {"ID": 866, "text": "秋，声姜以公故，会齐侯于卞，九月，公至，书曰，至自会，犹有诸侯之事焉，且讳之也。"}, {"ID": 867, "text": "齐侯之夫人三，王姬，徐嬴，蔡姬，皆无子，齐侯好内，多内宠，内嬖如夫人者六人，长卫姬生武孟，少卫姬生惠公，郑姬生孝公，葛嬴生昭公，密姬生懿公，宋华子生公子雍，公与管仲属孝公于宋襄公，以为大子，雍巫有宠于卫共姬，因寺人貂以荐羞于公，亦有宠，公许之，立武孟，管仲卒，五公子皆求立，冬，十月，乙亥，齐桓公卒，易牙入，与寺人貂因内宠以杀群吏，而立公子无亏，孝公奔宋，十二月，乙亥，赴，辛已，夜殡。"}]}, {"section": 80, "header": "僖公●僖公十八年", "data": [{"ID": 868, "text": "十有八年，春，王正月，宋公，曹伯，卫人，邾人，伐齐。"}, {"ID": 869, "text": "夏，师救齐。"}, {"ID": 870, "text": "五月，戊寅，宋师及齐师战于甗，齐师败绩。"}, {"ID": 871, "text": "狄救齐。"}, {"ID": 872, "text": "秋，八月，丁亥，葬齐桓公。"}, {"ID": 873, "text": "冬，邢人，狄人，伐卫。"}, {"ID": 874, "text": "十八年，春，宋襄公以诸侯伐齐，三月，齐人杀无亏。"}, {"ID": 875, "text": "郑伯始朝于楚，楚子赐之金，既而悔之，与之盟曰，无以铸兵，故以铸三锺。"}, {"ID": 876, "text": "齐人将立孝公，不胜四公子之徒，遂与宋人战，夏，五月，宋败齐师于甗，立孝公而还。"}, {"ID": 877, "text": "秋八月，葬齐桓公。"}, {"ID": 878, "text": "冬，邢人，狄人，伐卫，围菟圃，卫侯以国让父兄子弟，及朝众曰，苟能治之，毁请从焉，众不可，而从师于訾娄，狄师还。"}, {"ID": 879, "text": "梁伯益其国而不能实也，命曰新里，秦取之。"}]}, {"section": 81, "header": "僖公●僖公十九年", "data": [{"ID": 880, "text": "十有九年，春，王三月，宋人执滕子婴齐。"}, {"ID": 881, "text": "夏，六月，宋公，曹人，邾人，盟于曹南，鄫子会盟于邾，己酉，邾人执鄫子用之。"}, {"ID": 882, "text": "秋，宋人围曹，卫人伐邢。"}, {"ID": 883, "text": "冬，会陈人，蔡人，楚人，郑人，盟于齐。"}, {"ID": 884, "text": "梁亡。"}, {"ID": 885, "text": "十九年，春，遂城而居之。"}, {"ID": 886, "text": "宋人执滕宣公。"}, {"ID": 887, "text": "夏宋公使邾文公，用鄫子于次睢之社，欲以属东夷，司马子鱼曰，古者六畜不相为用，小事不用大牲，而况敢用人乎，祭祀以为人也，民，神之主也，用人，其谁飨之，齐桓公存三亡国，以属诸侯，义士犹曰薄德，今一会而虐二国之君，又用诸淫昏之鬼，将以求霸，不亦难乎，得死为幸。"}, {"ID": 888, "text": "秋，卫人伐邢，以报菟圃之役，于是卫大旱，卜有事于山川，不吉，甯庄子曰，昔周饥，克殷而年丰，今邢方无道，诸侯无伯，天其或者，欲使卫讨邢乎，从之，师兴而雨。"}, {"ID": 889, "text": "宋人围曹，讨不服也，子鱼言于宋公曰，文王闻崇德乱而伐之，军三旬而不降，退修教而复伐之，因垒而降，诗曰，刑于寡妻，至于兄弟，以御于家邦，今君德无乃犹有所阙，而以伐人，若之何，盍姑内省德乎，无阙而后动。"}, {"ID": 890, "text": "陈穆公请修好于诸侯，以无忘齐桓之德，冬，盟于齐，修桓公之好也。"}, {"ID": 891, "text": "梁亡，不书其主，自取之也，初，梁伯好土功，亟城而弗处，民罢而弗堪，则曰，某寇将至，乃沟公宫，曰，秦将袭我，民惧而溃，秦遂取梁。"}]}, {"section": 82, "header": "僖公●僖公二十年", "data": [{"ID": 892, "text": "二十年，春，新作南门。"}, {"ID": 893, "text": "夏，郜子来朝。"}, {"ID": 894, "text": "五月，乙巳，西宫灾。"}, {"ID": 895, "text": "郑人入滑。"}, {"ID": 896, "text": "秋，齐人，狄人，盟于邢。"}, {"ID": 897, "text": "冬，楚人伐随。"}, {"ID": 898, "text": "二十年，春，新作南门，书不时也，凡启塞从时。"}, {"ID": 899, "text": "滑人，叛郑，而服于卫，夏，郑公子士，泄堵寇，帅师入滑。"}, {"ID": 900, "text": "秋，齐狄盟于邢，为邢谋卫难也，于是卫方病邢。"}, {"ID": 901, "text": "随以汉东诸侯叛楚，冬，楚斗谷于菟帅师伐随，取成而还，君子曰，随之见伐，不量力也，量力而动，其过鲜矣，善败由己，而由人乎哉，诗曰，岂不夙夜，谓行多露。"}, {"ID": 902, "text": "宋襄公欲合诸侯，臧文仲闻之曰，以欲从人则可，以人从欲鲜济。"}]}, {"section": 83, "header": "僖公●僖公二十一年", "data": [{"ID": 903, "text": "二十有一年，春狄侵卫。"}, {"ID": 904, "text": "宋人，齐人，楚人，盟于鹿上。"}, {"ID": 905, "text": "夏，大旱。"}, {"ID": 906, "text": "秋，宋公，楚子，陈侯，蔡侯，郑伯，许男，曹伯，会于盂，执宋公以伐宋。"}, {"ID": 907, "text": "冬，公伐邾。"}, {"ID": 908, "text": "楚人使宜申来献捷。"}, {"ID": 909, "text": "十有二月，癸丑，公会诸侯盟于薄，释宋公。"}, {"ID": 910, "text": "二十一年，春，宋人为鹿上之盟，以求诸侯于楚，楚人许之。公子目夷曰，小国争盟，祸也。宋其亡乎，幸而后败。"}, {"ID": 911, "text": "夏，大旱，公欲焚巫尪，臧文仲曰，非旱备也，修城郭，贬食省用，务穑劝分，此其务也，巫尪何为，天欲杀之，则如勿生。"}, {"ID": 912, "text": "若能为旱，焚之滋甚，公从之，是岁也，饥而不害。"}, {"ID": 913, "text": "秋，诸侯会宋公于盂，子鱼曰，祸其在此乎，君欲已甚，其何以堪之，于是楚执宋公以伐宋，冬，会于薄以释之，子鱼曰，祸犹未也，未足以惩君，任，宿，须句，颛臾，风姓也，实司大皞与有济之祀，以服事诸夏，邾人灭须句，须句子来奔，因成风也，成风为之言于公曰，崇明祀，保小寡，周礼也，蛮夷猾夏，周祸也，若封须句，是崇皞济而修祀纾祸也。"}]}, {"section": 84, "header": "僖公●僖公二十二年", "data": [{"ID": 914, "text": "二十有二年，春，公伐邾，取须句。"}, {"ID": 915, "text": "夏，宋公，卫侯，许男，滕子，伐郑。"}, {"ID": 916, "text": "秋，八月，丁未，及邾人战于升陉。"}, {"ID": 917, "text": "冬，十有一月，己已，朔，宋公及楚人战于泓，宋师败绩。"}, {"ID": 918, "text": "二十二年，春，伐邾，取须句，反其君焉，礼也。"}, {"ID": 919, "text": "三月，郑伯如楚。"}, {"ID": 920, "text": "夏，宋公伐郑，子鱼曰，所谓祸在此矣。"}, {"ID": 921, "text": "初，平王之东迁也，辛有适伊川，见被发而祭于野者，曰，不及百年，此其戎乎，其礼先亡矣，秋，秦晋迁陆浑之戎于伊川。"}, {"ID": 922, "text": "晋大子圉为质于秦，将逃归，谓嬴氏曰，与子归乎，对曰，子，晋大子，而辱于秦，子之欲归，不亦宜乎，寡君之使婢子侍执巾栉，以固子也，从子而归，弃君命也，不敢从，亦不敢言，遂逃归。"}, {"ID": 923, "text": "富辰言于王曰，请召大叔诗曰，协比其邻，昏姻孔云，吾兄弟之不协，焉能怨诸侯之不睦，王说，王子带自齐复归于京师，王召之也。"}, {"ID": 924, "text": "邾人以须句故出师。"}, {"ID": 925, "text": "公卑邾，不设备而御之。臧文仲曰，国无小，不可易也，无备虽众，不可恃也。诗曰：“战战兢兢，如临深渊，如履薄冰”，又曰：“敬之敬之，天惟显思，命不易哉”，先王之明德，犹无不难也，无不惧也，况我小国乎，君其无谓邾小，蜂虿有毒，而况国乎，弗听。八月，丁未，公及邾师战于升陉，我师败绩，邾人获公胄，县诸鱼门。"}, {"ID": 926, "text": "楚人伐宋以救郑，宋公将战，大司马固谏曰，天之弃商久矣，君将兴之，弗可赦也已，弗听。"}, {"ID": 927, "text": "冬，十一月，己已，朔，宋公及楚人战于泓，宋人既成列。"}, {"ID": 928, "text": "楚人未既济，司马曰，彼众我寡，及其未既济也，请击之。公曰，不可，既济而未成列，又以告，公曰，未可，既陈而后击之，宋师败绩，公伤股，门官歼焉，国人皆咎公，公曰，君子不重伤，不禽二毛，古之为军也，不以阻隘也，寡人虽亡国之馀，不鼓不成列，子鱼曰，君未知战，勍敌之人，隘而不列，天赞我也，阻而鼓之，不亦可乎，犹有惧焉，且今之勍者，皆吾敌也，虽及胡耇，获则取之，何有于二毛，明耻教战，求杀敌也，伤未及死，如何勿重。若爱重伤，则如勿伤。爱其二毛，则如服焉，三军以利用也，金鼓以声气也，利而用之，阻隘可也声盛致志，鼓馋可也。"}, {"ID": 929, "text": "丙子晨，郑文夫人芊氏，姜氏，劳楚子于柯泽，楚子使师缙示之俘馘，君子曰，非礼也。妇人送迎不出门，见兄弟不逾阈。戎事不迩女器，丁丑，楚子入飨于郑，九献，庭实旅百，加笾豆六品，飨毕，夜出，文芊送于军，取郑二姬以归，叔詹曰，楚王其不没乎，为礼卒于无别，无别不可谓礼，将何以没，诸侯是以知其不遂霸也。"}, {"ID": 930, "text": "二十二年，春，伐邾，取须句，反其君焉，礼也。"}, {"ID": 931, "text": "三月，郑伯如楚。"}, {"ID": 932, "text": "夏，宋公伐郑，子鱼曰，所谓祸在此矣。"}, {"ID": 933, "text": "初，平王之东迁也，辛有适伊川，见被发而祭于野者，曰，不及百年，此其戎乎，其礼先亡矣，秋，秦晋迁陆浑之戎于伊川。"}, {"ID": 934, "text": "晋大子圉为质于秦，将逃归，谓嬴氏曰，与子归乎，对曰，子，晋大子，而辱于秦，子之欲归，不亦宜乎，寡君之使婢子侍执巾栉，以固子也，从子而归，弃君命也，不敢从，亦不敢言，遂逃归。"}, {"ID": 935, "text": "富辰言于王曰，请召大叔诗曰，协比其邻，昏姻孔云，吾兄弟之不协，焉能怨诸侯之不睦，王说，王子带自齐复归于京师，王召之也。"}, {"ID": 936, "text": "邾人以须句故出师。"}, {"ID": 937, "text": "公卑邾，不设备而御之，臧文仲曰，国无小，不可易也，无备虽众，不可恃也，诗曰，战战兢兢，如临深渊，如履薄冰，又曰，敬之敬之，天惟显思，命不易哉，先王之明德，犹无不难也，无不惧也，况我小国乎，君其无谓邾小，蜂虿有毒，而况国乎，弗听，八月，丁未，公及邾师战于升陉，我师败绩，邾人获公胄，县诸鱼门。"}, {"ID": 938, "text": "楚人伐宋以救郑，宋公将战，大司马固谏曰，天之弃商久矣，君将兴之，弗可赦也已，弗听。"}, {"ID": 939, "text": "冬，十一月，己已，朔，宋公及楚人战于泓，宋人既成列。"}, {"ID": 940, "text": "楚人未既济，司马曰，彼众我寡，及其未既济也，请击之，公曰，不可，既济而未成列，又以告，公曰，未可，既陈而后击之，宋师败绩，公伤股，门官歼焉，国人皆咎公，公曰，君子不重伤，不禽二毛，古之为军也，不以阻隘也，寡人虽亡国之馀，不鼓不成列，子鱼曰，君未知战，勍敌之人，隘而不列，天赞我也，阻而鼓之，不亦可乎，犹有惧焉，且今之勍者，皆吾敌也，虽及胡耇，获则取之，何有于二毛，明耻教战，求杀敌也，伤未及死，如何勿重，若爱重伤，则如勿伤，爱其二毛，则如服焉，三军以利用也，金鼓以声气也，利而用之，阻隘可也声盛致志，鼓馋可也。"}, {"ID": 941, "text": "丙子晨，郑文夫人芊氏，姜氏，劳楚子于柯泽，楚子使师缙示之俘馘，君子曰，非礼也，妇人送迎不出门，见兄弟不逾阈，戎事不迩女器，丁丑，楚子入飨于郑，九献，庭实旅百，加笾豆六品，飨毕，夜出，文芊送于军，取郑二姬以归，叔詹曰，楚王其不没乎，为礼卒于无别，无别不可谓礼，将何以没，诸侯是以知其不遂霸也。"}]}, {"section": 85, "header": "僖公●僖公二十三年", "data": [{"ID": 942, "text": "二十有三年，春，齐侯伐宋，围缗。"}, {"ID": 943, "text": "夏，五月，庚寅，宋公兹父卒。"}, {"ID": 944, "text": "秋，楚人伐陈。"}, {"ID": 945, "text": "冬，十有一月，杞子卒。"}, {"ID": 946, "text": "二十三年，春，齐侯伐宋，围缗，以讨其不与盟于齐也。"}, {"ID": 947, "text": "夏，五月，宋襄公卒，伤于泓故也。"}, {"ID": 948, "text": "秋，楚成得臣帅师伐陈，讨其贰于宋也，遂取焦夷，城顿而还，子文以为之功使为令尹，叔伯曰，子若国何，对曰，吾以靖国也，夫有大功而无贵仕，其人能靖者与，有几。"}, {"ID": 949, "text": "九月，晋惠公卒，怀公命无从亡人，期期而不至，无赦，狐突之子毛，及偃，从重耳在秦，弗召，冬，怀公执狐突曰，子来则免，对曰，子之能仕，父教之忠，古之制也，策名委质，贰乃辟也，今臣之子，名在重耳，有年数矣，若又召之，教之贰也，父教子贰，何以事君，刑之不滥，君之明也，臣之愿也，淫刑以逞，谁则无罪，臣闻命矣，乃杀之，卜偃称疾不出，曰，《周书》有之，乃大明服，己则不明，而杀人以逞，不亦难乎。民不见德，而唯戮是闻，其何后之有。"}, {"ID": 950, "text": "十一月，杞成公卒，书曰，子，杞，夷也，不书名，未同盟也，凡诸侯同盟，死则赴以名，礼也，赴以名，则亦书之，不然则否，辟不敏也。"}, {"ID": 951, "text": "晋公子重耳之及于难也，晋人伐诸蒲城，蒲城人欲战，重耳不可，曰，保君父之命，而享其生禄，于是乎得人，有人而校，罪莫大焉，吾其奔也，遂奔狄，从者狐偃，赵衰，颠颉，魏武子，司空季子，狄人伐廧咎如，获其二女，叔隗，季隗，纳诸公子，公子取季隗，生伯鯈，叔刘，以叔隗妻赵衰，生盾，将适齐，谓季隗曰，待我二十五年不来而后嫁，对曰，我二十五年矣，又如是而嫁，则就木焉，请待子，处狄十二年而行，过卫，卫文公不礼焉，出于五鹿，乞食于野人，野人与之块，公子怒，欲鞭之，子犯曰，天赐也，稽首受而载之。及齐，齐桓公妻之，有马二十乘，公子安之。从者以为不可，将行，谋于桑下，蚕妾在其上，以告姜氏，姜氏杀之，而谓公子曰，子有四方之志，其闻之者，吾杀之矣，公子曰，无之，姜曰，行也，怀与安，实败名，公子不可，姜与子犯谋，醉而遣之，醒以戈逐子犯，及曹，曹共公闻其骈胁，欲观其裸，浴，薄而观之，僖负羁之妻曰，吾观晋公子之从者，皆足以相国，若以相，夫子必反其国，反其国，必得志于诸侯，得志于诸侯，而诛无礼，曹其首也，子盍蚤自贰焉，乃馈盘飧置璧焉。公子受飧反璧。及宋，宋襄公赠之以马二十乘，及郑，郑文公亦不礼焉，叔詹谏曰，臣闻天之所启，人弗及也，晋公子有三焉，天其或者将建诸，君其礼焉，男女同姓，其生不蕃，晋公子，姬出也，而至于今，一也，离外之患，而天下不靖，晋国殆将启之，二也，有三士足以上人，而从之，三也，晋郑同侪，其过子弟，固将礼焉，况天之所启乎，弗听，及楚，楚子飨之，曰，公子若反晋国，则何以报不谷，对曰，子女玉帛，则君有之。羽毛齿革，则君地生焉。其波及晋国者，君之馀也，其何以报。君曰，虽然，何以报我，对曰，若以君之灵，得反晋国，晋楚治兵，遇于中原，其辟君三舍，若不获命，其左执鞭弭，右属櫜鞬，以与君周旋，子玉请杀之。楚子曰，晋公子广而俭，文而有礼，其从者肃而宽，忠而能力。晋侯无亲，外内恶之，吾闻姬姓，唐叔之后，其后衰者也，其将由晋公子乎，天将兴之，谁能废之，违天必有大咎，乃送诸秦，秦伯纳女五人，怀嬴与焉，奉匜沃盥，既而挥之，怒曰，秦晋匹也，何以卑我，公子惧，降服而囚，他日，公享之，子犯曰，吾不如衰之文也，请使衰从，公子赋河水，公赋六月，赵衰曰，重耳拜赐，公子降拜稽首，公降一级，而辞焉，衰曰，君称所以佐天子者命重耳，重耳敢不拜。"}]}, {"section": 86, "header": "僖公●僖公二十四年", "data": [{"ID": 952, "text": "二十有四年，春，王正月。"}, {"ID": 953, "text": "夏，狄伐郑。"}, {"ID": 954, "text": "秋，七月。"}, {"ID": 955, "text": "冬，天王出居于郑，晋侯夷吾卒。"}, {"ID": 956, "text": "二十四年，春，王正月，秦伯纳之，不书，不告入也，及河，子犯以璧授公子曰，臣负羁绁，从君巡于天下，臣之罪甚多矣，臣犹知之，而况君乎，请由此亡。公子曰：所不与舅氏同心者，有如白水，投其璧于河。济河，围令狐，入桑泉，取臼衰，二月，甲午，晋师军于庐柳，秦伯使公子絷如晋师，师退，军于郇，辛丑，狐偃及秦晋之大夫盟于郇，壬寅，公子入于晋师，丙午，入于曲沃，丁未，朝于武宫，戊申，使杀怀公于高梁，不书，亦不告也，吕郤畏逼，将焚公宫，而弑晋侯，寺人披请见，公使让之，且辞焉，曰，蒲城之役，君命一宿，女即至，其后余从狄君以田渭滨，女为惠公来求杀余，命女三宿，女中宿至，虽有君命，何其速也，夫袪犹在，女其行乎，对曰，臣谓君之入也，其知之矣，若犹未也，又将及难，君命无二，古之制也，除君之恶，唯力是视，蒲人狄人，余何有焉，今君即位，其无蒲狄乎。齐桓公置射钩而使管仲相。君若易之，何辱命焉，行者甚众，岂唯刑臣，公见之，以难告。三月，晋侯潜会秦伯于王城，己丑，晦，公宫火，瑕甥，郤芮，不获公，乃如河上，秦伯诱而杀之，晋侯逆夫人嬴氏以归，秦伯送卫于晋三千人，实纪纲之仆，初，晋侯之竖头须，守藏者也，其出也，窃藏以逃，尽用以求纳之，及入，求见，公辞焉以沐，谓仆人曰，沐则心覆，心覆则图反，宜吾不得见也，居者为社稷之守，行者为羁绁之仆，其亦可也，何必罪居者，国君而雠匹夫，惧者甚众矣，仆人以告，公遽见之，狄人归季隗于晋，而请其二子，文公妻赵衰，生原同，屏括，搂婴，赵姬请逆盾，与其母，子馀辞，姬曰，得宠而忘旧，何以使人，必逆之，固请，许之，来，以盾为才，固请于公，以为嫡子，而使其三子下之，以叔隗为内子，而己下之。"}, {"ID": 957, "text": "晋侯赏从亡者，介之推不言禄，禄亦弗及，推曰，献公之子九人，唯君在矣，惠怀无亲，外内弃之，天未绝晋，必将有主，主晋祀者，非君而谁，天实置之，而二三子以为己力，不亦诬乎，窃人之财，犹谓之盗，况贪天之功，以为己力乎，下义其罪，上赏其奸，上下相蒙，难与处矣，其母曰，盍亦求之，以死谁怼，对曰，尤而效之，罪又甚焉，且出怨言，不食其食，其母曰，亦使知之，若何，对曰，言，身之文也，身将隐，焉用文之，是求显也，其母曰，能如是乎，与女偕隐，遂隐而死，晋侯求之不获，以绵上为之田，曰，以志吾过，且旌善人。"}, {"ID": 958, "text": "郑之入滑也，滑人听命，师还，又即卫，郑公子士，泄堵俞弥，帅师伐滑，王使伯服，游孙伯，如郑请滑，郑伯怨惠王之入，而不与厉公爵也，又怨襄王之与卫滑也，故不听王命，而执二子，王怒，将以狄伐郑，富辰谏曰，不可，臣闻之，大上以德抚民，其次亲亲，以相及也，昔周公吊二叔之不咸，故封建亲戚，以蕃屏周，管，蔡，郕，霍，鲁，卫，毛，聃，郜，雍，曹，滕，毕，原，酆，郇，文之昭也，邘，晋，应，韩，武之穆也，凡，蒋，邢，茅，胙，祭，周公之胤也，召穆公思周德之不类，故纠合宗族于成周，而作诗，曰，常棣之华，鄂不韡韡，凡今之人，莫如兄弟，其四章曰，兄弟阋于墙，外御其侮，而是则兄弟虽有小忿，不废懿亲，今天子不忍小忿，以弃郑亲，其若之何，庸勋亲亲，昵，近尊贤，德之大者也，即聋，从昧，与顽，用嚚，奸之大者也，弃德崇奸，祸之大者也，郑有平惠之勋，又有厉宣之亲，弃嬖宠而用三良，于诸姬为近，四德具矣，耳不听五声之和为聋，目不别五色之章为昧，心不则德义之经为顽，口不道忠信之言为嚚，狄皆则之，四奸具矣，周之有懿德也，犹曰莫如兄弟，故封建之，其怀柔天下也，犹惧有外侮，捍御侮者，莫如亲亲，故以亲屏周，召穆公亦云，今周德既衰，于是乎又渝周召，以从诸奸，无乃不可乎，民未忘祸，王又兴之，其若文武何，王弗听，使颓叔，桃子，出狄师。"}, {"ID": 959, "text": "夏，狄伐郑，取栎，王德狄人，将以其女为后，富辰谏曰，不可，臣闻之曰，报者倦矣，施者未厌，狄固贪惏，王又启之，女德无极，妇怨无终，狄必为患，王又弗听，初，甘昭公有宠于惠后，惠后将立之，未及而卒，昭公奔齐，王复之，又通于隗氏，王替隗氏，颓叔桃子曰，我实使狄，狄其怨我，遂奉大叔，以狄师攻王，王御士将御之，王曰，先后其谓我何，宁使诸侯图之，王遂出，及坎欿，国人纳之，秋，颓叔桃子奉大叔以狄师伐周，大败周师，获周公忌父，原伯，毛伯，富辰，王出适郑，处于泛，大叔以隗氏居于温。"}, {"ID": 960, "text": "郑子华之弟子臧出奔宋，好聚鹬冠，郑伯闻而恶之，使盗诱之，八月，盗杀之于陈宋之间，君子曰，服之不衷，身之灾也，诗曰，彼己之子，不称其服，子臧之服，不称也夫，诗曰，自诒伊戚，其子臧之谓矣，夏书曰，地平天成，称也。"}, {"ID": 961, "text": "宋及楚平，宋成公如楚，还，入于郑，郑伯将享之，问礼于皇武子，对曰，宋，先代之后也，于周为客，天子有事膰焉，有丧拜焉，丰厚可也，郑伯从之，享宋公有加，礼也。"}, {"ID": 962, "text": "冬，王使来告难曰，不谷不德，得罪于母弟之宠子带，鄙在郑地泛，敢告叔父，臧文仲对曰，天子蒙尘于外，敢不奔问官守，王使简师父告于晋，使左鄢父告于秦，天子无出，书曰，天王出居于郑，辟母弟之难也，天子凶服降名，礼也。"}, {"ID": 963, "text": "郑伯与孔将锄，石甲父，侯宣多，省视官具于泛，而后听其私政，礼也。"}, {"ID": 964, "text": "卫人将伐邢，礼至曰，不得其守，国不可得也，我请昆弟仕焉，乃往得仕。"}]}, {"section": 87, "header": "僖公●僖公二十五年", "data": [{"ID": 965, "text": "二十有五年，春，王正月，丙午，卫侯毁灭邢。"}, {"ID": 966, "text": "夏，四月，癸酉，卫侯毁卒。"}, {"ID": 967, "text": "宋荡伯姬来逆妇。"}, {"ID": 968, "text": "宋杀其大夫。"}, {"ID": 969, "text": "秋，楚人围陈，纳顿子于顿。"}, {"ID": 970, "text": "葬卫文公。"}, {"ID": 971, "text": "冬，十有二月，癸亥，公会卫子，莒庆，盟于洮。"}, {"ID": 972, "text": "二十五年，春，卫人伐邢，二礼从国子巡城，掖以赴外，杀之，正月，丙午，卫侯毁灭邢，同姓也，故名，礼至为铭曰，余掖杀国子，莫余敢止。"}, {"ID": 973, "text": "秦伯师于河上，将纳王，狐偃言于晋侯曰，求诸侯莫如勤王，诸侯信之，且大义也，继文之业，而信宣于诸侯，今为可矣，使卜偃卜之，曰，吉，遇黄帝战于阪泉之兆，公曰，吾不堪也，对曰，周礼未改，今之王，古之帝也，公曰，筮之，筮之，遇大有之睽，曰吉，遇公用享于天子之卦也，战克而王飨，吉孰大焉，且是卦也，天为泽以当日，天子降心以逆公，不亦可乎，大有去睽而复，亦其所也，晋侯辞秦师而下，三月，甲辰，次于阳樊，右师围温，左师逆王。"}, {"ID": 974, "text": "夏，四月，丁巳，王入于王城，取大叔于温，杀之于隰城，戊午，晋侯朝王，王飨醴，命之宥，请隧，弗许，曰，王章也，未有代德，而有二王，亦叔父之所恶也，与之阳樊，温原，攒，茅，之田，晋于是始起南阳，阳樊不服，围之，苍葛呼曰，德以柔中国，刑以威四夷，宜吾不敢服也，此谁非王之亲姻，其俘之也，乃出其民。"}, {"ID": 975, "text": "秋，秦晋伐鄀，楚斗克，屈御寇，以申息之师戍商密，秦人过析，隈入而系舆人，以围商密，昏而傅焉，宵坎血加书，伪与子仪子边盟者，商密人惧曰，秦取析矣，戍人反矣，乃降秦师，囚申公子仪，息公子边，以归，楚令尹子玉追秦师，弗及，遂围陈，纳顿子于顿。"}, {"ID": 976, "text": "冬，晋侯围原，命三日之粮，原不降，命去之，谍出，曰，原将降矣，军吏曰，请待之，公曰，信，国之宝也，民之所庇也，得原失信，何以庇之，所亡滋多，退一舍而原降，迁原伯贯于冀，赵衰为原大夫，狐溱为温大夫。"}, {"ID": 977, "text": "卫人平莒于我，十二月，盟于洮，修卫文公之好，且及莒平也。"}, {"ID": 978, "text": "晋侯问原守于寺人勃鞮，对曰，昔赵衰以壶飧从径，馁而弗食，故使处原。"}]}, {"section": 88, "header": "僖公●僖公二十六年", "data": [{"ID": 979, "text": "二十有六年，春，王正月，己未，公会莒子，卫甯速，盟于向。"}, {"ID": 980, "text": "齐人侵我西鄙，公追齐师至酅，不及。"}, {"ID": 981, "text": "夏，齐人伐我北鄙。"}, {"ID": 982, "text": "卫人伐齐。"}, {"ID": 983, "text": "公子遂如楚乞师。"}, {"ID": 984, "text": "秋，楚人灭夔子归。"}, {"ID": 985, "text": "冬，楚人伐宋，围缗，公以楚师伐齐，取谷，公至自伐齐。"}, {"ID": 986, "text": "二十六年，春，王正月，公会莒兹平公，甯庄子盟于向，寻洮之盟也。"}, {"ID": 987, "text": "齐师侵我西鄙，讨是二盟也。"}, {"ID": 988, "text": "夏，齐孝公伐我北鄙，卫人伐齐，洮之盟故也，公使展喜犒师，使受命于展禽，齐侯未入竟，展喜从之，曰，寡君闻君亲举玉趾，将辱于敝邑，使下臣犒执事，齐侯曰，鲁人恐乎，对曰，小人恐矣，君子则否，齐侯曰，室如县罄，野无青草，何恃而不恐，对曰，恃先王之命，昔周公，大公，股肱周室，夹辅成王，成王劳之，而赐之盟曰，世世子孙，无相害也，载在盟府，大师职之，桓公是以纠合诸侯，而谋其不协，弥缝其阙，而匡救其灾，昭旧职也，及君即位，诸侯之望曰，其率桓之功，我敝邑用不敢保聚，曰，岂其嗣世九年，而弃命废职，其若先君何，君必不然，恃此以不恐，齐侯乃还。"}, {"ID": 989, "text": "东门襄仲，臧文仲，如楚乞师，臧孙见子玉，而道之伐齐宋，以其不臣也。"}, {"ID": 990, "text": "夔子不祀祝融，与鬻熊，楚人让之，对曰，我先王熊挚有疾，鬼神弗赦，而自窜于夔，吾是以失楚，又何祀焉，秋，楚成得臣，斗宜申，帅师灭夔，以夔子归。"}, {"ID": 991, "text": "宋以其善于晋侯也，叛楚即晋，冬，楚令尹子玉，司马子西，帅师伐宋，围缗，公以楚师伐齐，取谷，凡师，能左右之曰以，置桓公子雍于谷，易牙奉之，以为鲁援，楚申公叔侯戍之，桓公之子七人，为七大夫于楚。"}]}, {"section": 89, "header": "僖公●僖公二十七年", "data": [{"ID": 992, "text": "二十有七年，春，杞子来朝。"}, {"ID": 993, "text": "夏，六月，庚寅，齐侯昭卒。"}, {"ID": 994, "text": "秋，八月，乙未，葬齐孝公，乙巳，公子遂帅师入杞。"}, {"ID": 995, "text": "冬，楚人，陈侯，蔡侯，郑伯，许男，围宋，十有二月，甲戌，公会诸侯盟于宋。"}, {"ID": 996, "text": "二十七年，春，杞桓公来朝，用夷礼，故曰子，公卑杞，杞不共也。"}, {"ID": 997, "text": "夏，齐孝公卒，有齐怨，不废丧纪，礼也。"}, {"ID": 998, "text": "秋，入杞，责无礼也。"}, {"ID": 999, "text": "楚子将围宋，使子文治兵于睽，终朝而毕，不戮一人，子玉复治兵于蒍，终日而毕，鞭七人，贯三人耳，国老皆贺子文，子文饮之酒，蒍贾尚幼，后至，不贺，子文问之，对曰，不知所贺，子之传政于子玉，曰以靖国也，靖诸内而败诸外，所获几何，子玉之败，子之举也，举以败国，将何贺焉，子玉刚而无礼，不可以治民，过三百乘，其不能以入矣，苟入而贺，何后之有。"}, {"ID": 1000, "text": "冬，楚子及诸侯围宋，宋公孙固如晋告急，先轸曰，报施救患，取威定霸，于是乎在矣，狐偃曰，楚始得曹，而新昏于卫，若伐曹卫，楚必救之，则齐宋免矣，于是乎蒐于被庐，作三军，谋元帅，赵衰曰，郤縠可，臣亟闻其言矣，说礼乐而敦诗书，诗书，义之府也，礼乐，德之则也，德义，利之本也，夏书曰，赋纳以言，明试以功，车服以庸，君其试之，乃使郤縠将中军，郤溱佐之，使狐偃将上军，让于狐毛而佐之，命赵衰为卿，让于栾枝，先轸，使栾枝将下军，先轸佐之，荀林父御戎，魏犨为右，晋侯始入而教其民，二年，欲用之，子犯曰，民未知义，未安其居，于是乎出定襄王，入务利民，民怀生矣，将用之，子犯曰，民未知信，未宣其用，于是乎伐原以示之信，民易资者，不求丰焉，明徵其辞，公曰，可矣乎，子犯曰，民未知礼，未生其共，于是乎大蒐以示之礼，作执秩以正其官，民听不惑，而后用之，出谷戍，释宋围，一战而霸，文之教也。"}]}, {"section": 90, "header": "僖公●僖公二十八年", "data": [{"ID": 1001, "text": "二十有八年，春，晋侯侵曹，晋侯伐卫。"}, {"ID": 1002, "text": "公子买戍卫，不卒戍，刺之，楚人救卫。"}, {"ID": 1003, "text": "三月，丙午，晋侯入曹，执曹伯，畀宋人。"}, {"ID": 1004, "text": "夏，四月，己巳，晋侯，齐师，宋师，秦师，及楚人战于城濮，楚师败绩，楚杀其大夫得臣。"}, {"ID": 1005, "text": "卫侯出奔楚。"}, {"ID": 1006, "text": "五月，癸丑，公会晋侯，齐侯，宋公蔡侯，郑伯，卫子，莒子，盟于践土，陈侯如会，公朝于王所。"}, {"ID": 1007, "text": "六月，卫侯郑自楚复归于卫，卫元咺出奔晋。"}, {"ID": 1008, "text": "陈侯款卒。"}, {"ID": 1009, "text": "秋，杞伯姬来。"}, {"ID": 1010, "text": "公子遂如齐。"}, {"ID": 1011, "text": "冬，公会晋侯，齐侯，宋公，蔡侯，郑伯，陈子，莒子，邾人，秦人，于温。"}, {"ID": 1012, "text": "天王狩于河阳，壬申，公朝于王所。"}, {"ID": 1013, "text": "晋人执卫侯归之于京师，卫元咺自晋复归于卫。"}, {"ID": 1014, "text": "诸侯遂围许，曹伯襄复归于曹，遂会诸侯围许。"}, {"ID": 1015, "text": "二十八年，春，晋侯将伐曹，假道于卫，卫人弗许，还自河南济，侵曹，伐卫，正月，戊申，取五鹿，二月，晋郤縠卒，原蹫将中军，胥臣佐下军，上德也，晋侯，齐侯，盟于敛盂，卫侯请盟，晋人弗许，卫侯欲与楚，国人不欲，故出其君，以说于晋，卫侯出居于襄牛。"}, {"ID": 1016, "text": "公子买戍卫，楚人救卫，不克，公惧于晋，杀子丛以说焉，谓楚人曰，不卒戍也。"}, {"ID": 1017, "text": "晋侯围曹，门焉多死，曹人尸诸城上，晋侯患之，听舆人之谋曰，称舍于墓，师迁焉，曹人凶惧，为其所得者，棺而出之，因其凶也而攻之，三月，丙午，入曹，数之以其不用僖负羁，而乘轩者三百人也，且曰，献状，令无入僖负羁之宫，而免其族，报施也，魏犨，颠颉，怒曰，劳之不图，报于何有，爇僖负羁氏氏，魏犨伤于胸，公欲杀之，而爱其材，使问，且视之病，将杀之，魏犨束胸，见使者曰，以君之灵，不有宁也，距跃三百，曲踊三百，乃舍之，杀颠颉以徇于师，立舟之侨以为戎右，宋人使门尹般如晋师告急，公曰，宋人告急，舍之则绝，告楚不许，我欲战矣，齐秦未可，若之何，先轸曰，使宋舍我而赂齐秦，藉之告楚，我执曹君，而分曹卫之田，以赐宋人，楚爱曹卫，必不许也，喜赂怒顽，能无战乎，公说，执曹伯，分曹卫之田，以畀宋人，楚人入居于申，使申叔去谷，使子玉去宋，曰，无从晋师，晋侯在外，十九年矣，而果得晋国，险阻艰难，备尝之矣，民之情伪，尽知之矣，天假之年，而除其害，天之所置，其可废乎，军志曰，允当则归，又曰，知难而退，又曰，有德不可敌，此三志者，晋之谓矣，子玉使伯棼请战，曰，非敢必有功也，愿以间执谗慝之口，王怒，少与之师，唯西广东宫，与若敖之六卒，实从之，子玉使宛春告于晋师，曰，请复卫侯，而封曹，臣亦释宋之围。子犯曰：子玉无礼哉，君取一，臣取二，不可失矣。先轸曰，子与之，定人之谓礼，楚一言而定三国，我一言而亡之，我则无礼，何以战乎，不许楚言，是弃宋也，救而弃之，谓诸侯何，楚有三施，我有三怨，怨雠已多，将何以战，不如私许复曹卫以携之，执宛春以怒楚，既战而后图之，公说，乃拘宛春于卫，且私许复曹卫，曹卫告绝于楚，子玉怒，从晋师，晋师退，军吏曰，以君辟臣，辱也，且楚师老矣，何故退，子犯曰，师直为壮，曲为老，岂在久乎，微楚之惠不及此，退三舍辟之，所以报也，背惠食言，以亢其雠，我曲楚直，其众素饱，不可谓老，我退而楚还，我将何求，若其不还，君退臣犯，曲在彼矣，退三舍，楚众欲止，子玉不可，夏，四月，戊辰，晋侯，宋公，齐国归父，崔夭，秦小子憖，次于城濮，楚师背酅而舍，晋侯患之，听舆人之诵，曰，原田每每，舍其旧而新是谋，公疑焉，子犯曰，战也，战而捷，必得诸侯，若其不捷，表里山河，必无害也，公曰，若楚惠何，栾贞子曰，汉阳诸姬，楚实尽之，思小惠而忘大耻，不如战也，晋侯梦与楚子搏，楚子伏己而盬其脑，是以惧，子犯曰，吉，我得天，楚伏其罪，吾且柔之矣，子玉使斗勃请战，曰，请与君之士戏，君冯轼而观之，得臣与寓目焉晋侯使栾枝对曰，寡君闻命矣，楚君之惠，未之敢忘，是以在此，为大夫退，其敢当君乎，既不获命矣，敢烦大夫，谓二三子。戒尔车乘，敬尔君事，诘朝将见。晋车七百乘，韅靷鞅靽，晋侯登有莘之虚以观师，曰，少长有礼，其可用也，遂伐其木，以益其兵，己巳，晋师陈于莘北，胥臣以下军之佐，当陈蔡，子玉以若敖之六卒，将中军，曰，今日必无晋矣，子西将左，子上将右，胥臣蒙马以虎皮，先犯陈蔡，陈蔡奔，楚右师溃，狐毛设二旆而退之，栾枝使舆曳柴而伪遁，楚师驰之，原轸，郤溱，以中军公族横击之，狐毛，狐偃，以上军夹攻子西，楚左师溃，楚师败绩，子玉收其卒而止，故不败，晋师三日馆谷，及癸酉而还，甲午，至于衡雍，作王宫于践土，乡役之三月，郑伯如楚，致其师，为楚师既败而惧，使子人九行成于晋，晋栾枝入盟郑伯，五月，丙午，晋侯及郑伯盟于衡雍，丁未，献楚俘于王，驷介百乘，徒兵千，郑伯傅王，用平礼也，已酉，王享醴，命晋侯宥，王命尹氏，及王子虎，内史叔兴父策命晋侯为侯伯，赐之大辂之服，戎辂之服，彤弓一，彤矢百，玈弓矢千，秬鬯一卣，虎贲三百人，曰，王谓叔父，敬服王命，以绥四国，纠逖王慝，晋侯三辞，从命，曰，重耳敢再拜稽首，奉扬天子之丕显休命，受策以出，出入三觐。"}, {"ID": 1018, "text": "卫侯闻楚师败，惧，出奔楚，遂适陈，使元咺奉叔武以受盟，癸亥，王子虎盟诸侯于王庭，要言曰，皆奖王室，无相害也，有渝此盟，明神殛之，俾队其师，无克祚国，及其玄孙，无有老幼，君子谓是盟也信，谓晋于是役也，能以德攻，初，楚子玉自为琼弁玉缨，未之服也，先战，梦河神谓己曰，畀余，余赐女孟诸之麋，弗致也，大心与子西，使荣黄谏，弗听，荣季曰，死而利国，犹或为之，况琼玉乎，是粪土也，而可以济师，将何爱焉，弗听，出告二子曰，非神败令尹，令尹其不勤民，实自败也，既败，王使谓之曰，大夫若入，其若申息之老何，子西，孙伯，曰，得臣将死，二臣止之曰，君其将以为戮，及连谷而死，晋侯闻之，而后喜可知也，曰，莫余毒也已，蒍吕臣实为令尹，奉己而已，不在民矣。"}, {"ID": 1019, "text": "或诉元咺于卫侯曰，立叔武矣，其子角从公，公使杀之，咺不废命，奉夷叔以入守，六月，晋人复卫侯，甯武子与卫人盟于宛濮，曰，天祸卫国，君臣不协，以及此忧也，今天诱其衷，使皆降心以相从也，不有居者，谁守社稷，不有行者，谁捍牧圉，不协之故，用昭乞盟于尔大神，以诱天衷，自今日以往，既盟之后，行者无保其力，居者无惧其罪，有渝此盟，以相及也，明神先君，是纠是殛，国人闻此盟也，而后不贰，卫侯先期入，甯子先，长牂守门，以为使也，与之乘而入，公子歂犬，华仲，前驱，叔孙将沐，闻君至，喜，捉发走出，前驱射而杀之，公知其无罪也，枕之股而哭之，歂犬走出，公使杀之，元咺出奔晋。"}, {"ID": 1020, "text": "城濮之战，晋中军风于泽，亡大旆之左旃，祁瞒奸命，司马杀之，以徇于诸侯，使茅茷代之，师还，壬午，济河，舟之侨先归，士会摄右，秋，七月，丙申，振旅恺以入于晋，献俘授馘，饮至大赏，徵会讨贰，杀舟之侨以徇于国，民于是大服。君子谓文公其能刑矣。三罪而民服，《诗》云：“惠此中国，以绥四方。”不失赏刑之谓也。"}, {"ID": 1021, "text": "冬，会于温，讨不服也，卫侯与元咺讼，甯武子为辅，针庄子为坐，士荣为大士，卫侯不胜，杀士荣，刖针庄子，谓甯俞忠而免之，执卫侯，归之于京师，置诸深室，甯子职纳橐饘焉，元咺归于卫，立公子瑕。"}, {"ID": 1022, "text": "是会也，晋侯召王，以诸侯见，且使王狩，仲尼曰，以臣召君，不可以训，故书曰，天王狩于河阳，言非其地，也且明德也，壬申，公朝于王所，丁丑，诸侯围许，晋侯有疾，曹伯之竖侯，獳货筮史，使曰，以曹为解，齐桓公为会而封异姓，今君为会，而灭同姓，曹叔振铎，文之昭也，先君唐叔，武之穆也，且合诸侯而灭兄弟，非礼也，与卫偕命，而不与偕复，非信也，同罪异罚，非刑也，礼以行义，信以守礼，刑以正邪，舍此三者，君将若之何，公说，复曹伯，遂会诸侯于许，晋侯作三行以御狄，荀林父将中行，屠击将右行，先篾将左行。"}]}, {"section": 91, "header": "僖公●僖公二十九年", "data": [{"ID": 1023, "text": "二十有九年，春，介葛卢来。"}, {"ID": 1024, "text": "公至自围许。"}, {"ID": 1025, "text": "夏，六月，会王人，晋人，宋人，齐人，陈人，蔡人，秦人，盟于翟泉。"}, {"ID": 1026, "text": "秋，大雨雹。"}, {"ID": 1027, "text": "冬，介葛卢来。"}, {"ID": 1028, "text": "二十九年，春，葛卢来朝，舍于昌衍之上，公在会，馈之刍米，礼也。"}, {"ID": 1029, "text": "夏，公会王子虎，晋孤偃，宋公孙固，齐国归父，陈辕涛涂，秦小子憖，盟于翟泉，寻践土之盟，且谋伐郑也，卿不书，罪之也，在礼，卿不会公侯，会伯子男可也。"}, {"ID": 1030, "text": "秋，大雨雹，为灾也。"}, {"ID": 1031, "text": "冬，介葛卢来，以未见公，故复来朝，礼之，加燕好，介葛卢闻牛鸣，曰，是生三牺，皆用之矣，其音云，问之而信。"}]}, {"section": 92, "header": "僖公●僖公三十年", "data": [{"ID": 1032, "text": "三十年，春，王正月。"}, {"ID": 1033, "text": "夏狄侵齐。"}, {"ID": 1034, "text": "秋，卫杀其大夫元咺，及公子瑕，卫侯郑归于卫。"}, {"ID": 1035, "text": "晋人，秦人，围郑，介人侵萧，冬，天王使宰周公来聘，公子遂如京师，遂如晋。"}, {"ID": 1036, "text": "三十年，春，晋人侵郑，以观其可攻与否，狄间晋之有郑虞也，夏，狄侵齐。"}, {"ID": 1037, "text": "晋侯使医衍酖卫侯，甯俞货医，使薄其酖，不死，公为之请，纳玉于王，与晋侯，皆十榖，王许之，秋，乃释卫侯。"}, {"ID": 1038, "text": "卫侯使赂周歂，冶廑，曰，苟能纳我，吾使尔为卿，周冶杀元咺，及子适，子仪，公入祀先君，周冶既服将命，周歂先入，及门，遇疾而死，冶廑辞卿。"}, {"ID": 1039, "text": "九月，甲午，晋侯，秦伯，围郑，以其无礼于晋，且贰于楚也，晋军函陵，秦军汜南，佚之狐言于郑伯曰，国危矣，若使烛之武见秦君，师必退，公从之，辞曰，臣之壮也，犹不如人，今老矣，无能为也已。公曰：吾不能早用子，今急而求子，是寡人之过也。然郑亡，子亦有不利焉，许之，夜缒而出，见秦伯曰，秦晋围郑，郑既知亡矣，若亡郑而有益于君，敢以烦执事，越国以鄙远，君知其难也，焉用亡郑以倍邻，邻之厚，君之薄也，若舍郑以为东道主，行李之往来，共其乏困，君亦无所害，且君尝为晋君赐矣，许君焦瑕，朝济而夕设版焉，君之所知也，夫晋何厌之有，既东封郑，又欲肆其西封。若不阙秦，将焉取之？阙秦以利晋，唯君图之。秦伯说，与郑人盟，使杞子逢孙杨孙戍之，乃还，子犯谓击之，公曰，不可。微夫人之力不及此。因人之力而敝之，不仁，失其所与，不知。以乱易整，不武。吾其还也，亦去之。"}, {"ID": 1040, "text": "初，郑公子兰出奔晋，从于晋侯伐郑，请无与围郑，许之，使待命于东，郑石甲父，侯宣多，逆以为大子，以求成于晋，晋人许之。"}, {"ID": 1041, "text": "冬，王使周公阅来聘，飨有昌歜，白，黑，形盐，辞曰，国君文足昭也，武可畏也，则有备物之飨，以象其德，荐五味，羞嘉谷，盐虎形，以献其功，吾何以堪之。"}, {"ID": 1042, "text": "东门襄仲将聘于周，遂初聘于晋。"}]}, {"section": 93, "header": "僖公●僖公三十一年", "data": [{"ID": 1043, "text": "三十有一年，春取济西田。"}, {"ID": 1044, "text": "公子遂如晋。"}, {"ID": 1045, "text": "夏，四月，四卜郊不从，乃免牲，犹三望。"}, {"ID": 1046, "text": "秋，七月。"}, {"ID": 1047, "text": "冬，杞伯姬来求妇。"}, {"ID": 1048, "text": "狄围卫，十有二月，卫迁于帝丘。"}, {"ID": 1049, "text": "三十一年，春，取济西田，分曹地也，使臧文仲往，宿于重馆，重馆人告曰，晋新得诸侯，必亲其共，不速行，将无及也，从之，分曹地自洮以南，东傅于济，尽曹地也，襄仲如晋，拜曹田也。"}, {"ID": 1050, "text": "夏，四月，四卜郊，不从，乃免牲，非礼也，犹三望，亦非礼也，礼不卜常祀，而卜其牲日，牛卜日曰牲，牲成而卜郊，上怠慢也，望，郊之细也，不郊，亦无望可也。"}, {"ID": 1051, "text": "秋，晋蒐于清原，作五军似御狄，赵衰为卿。"}, {"ID": 1052, "text": "冬，狄围卫，卫迁于帝丘，卜曰，三百年，卫成公梦康叔曰，相夺予享，公命祀相，甯武子不可，曰，鬼神非其族类，不歆其祀，杞鄫何事，相之不享，于此久矣，非卫之罪也，不可以间成王周公之命祀，请改祀命。"}, {"ID": 1053, "text": "郑泄驾恶公子瑕，郑伯亦恶之，故公子瑕出奔楚。"}]}, {"section": 94, "header": "僖公●僖公三十二年", "data": [{"ID": 1054, "text": "三十有二年，春，王正月。"}, {"ID": 1055, "text": "夏，四月，己丑，郑伯捷卒。"}, {"ID": 1056, "text": "卫人侵狄。"}, {"ID": 1057, "text": "秋，卫人及狄盟。"}, {"ID": 1058, "text": "冬，十有二月，己卯，晋侯重耳卒。"}, {"ID": 1059, "text": "三十二年，春，楚斗章请平于晋，晋阳处父报之，晋楚始通。"}, {"ID": 1060, "text": "夏，狄有乱，卫入侵狄。"}, {"ID": 1061, "text": "狄请平焉。"}, {"ID": 1062, "text": "秋，卫人及狄盟。"}, {"ID": 1063, "text": "冬，晋文公卒。庚辰，将殡于曲沃，出绛柩，有声如牛，卜偃使大夫拜曰，君命大事，将有西师过轶我，击之必大捷焉，杞子自郑使告于秦曰，郑人使我掌其北门之管，若潜师以来，国可得也，穆公访诸蹇叔。蹇叔曰，劳师以袭远，非所闻也。师劳力竭，远主备之，无乃不可乎，师之所为，郑必知之，勤而无所，必有悖心，且行千里，其谁不知，公辞焉，召孟明，西乞，白乙，使出师于东门之外，蹇叔哭之曰，孟子，吾见师之出，而不见其入也，公使谓之曰，尔何知，中寿，尔墓之木拱矣。蹇叔之子与师。哭而送之曰，晋人御师必于淆，淆有二陵焉，其南陵，夏后皋之墓也，其北陵，文王之所辟风雨也，必死是间，余收尔骨焉，秦师遂东。"}]}, {"section": 95, "header": "僖公●僖公三十三年", "data": [{"ID": 1064, "text": "三十有三年，春，王二月，秦人入滑。"}, {"ID": 1065, "text": "齐侯使国归父来聘。"}, {"ID": 1066, "text": "夏，四月，辛巳，晋人及姜戎败秦师于淆。"}, {"ID": 1067, "text": "癸巳，葬晋文公。"}, {"ID": 1068, "text": "狄侵齐。"}, {"ID": 1069, "text": "公伐邾，取訾娄。"}, {"ID": 1070, "text": "秋，公子遂帅师伐邾。"}, {"ID": 1071, "text": "晋人败狄于箕。"}, {"ID": 1072, "text": "冬，十月，公如齐，十有二月，公至自齐。"}, {"ID": 1073, "text": "乙巳，公薨于小寝。"}, {"ID": 1074, "text": "陨霜不杀草，李梅实。"}, {"ID": 1075, "text": "晋人，陈人，郑人，伐许。"}, {"ID": 1076, "text": "三十三年，春，晋秦师过周北门，左右免胄而下，超乘者三百乘。王孙满尚幼，观之，言于王曰：“秦师轻而无礼，必败。轻则寡谋，无礼则脱，入险而脱，又不能谋，能无败乎？”及滑，郑商人弦高，将市于周，遇之。以乘韦先，牛十二，犒师，曰：“寡君闻吾子，将步师出于敝邑，敢犒从者；不腆敝邑，为从者之淹，居则具一日之积，行则备一夕之卫。”且使遽告于郑。郑穆公使视客馆，则束载，厉兵，秣马矣。使皇武子辞焉，曰：“吾子淹久于敝邑，唯是脯资，饩牵竭矣。为吾子之将行也，郑之有原圃，犹秦之有具囿也；吾子取其麋鹿，以闲敝邑，若何？”杞子奔齐，逢孙杨孙奔宋。孟明曰：“郑有备矣，不可冀也。攻之不克，围之不继，吾其还也。”灭滑而还。"}, {"ID": 1077, "text": "齐国庄子来聘，自郊劳至于赠贿，礼成而加之以敏，臧文仲言于公曰，国子为政，齐犹有礼，君其朝焉，臣闻之，服于有礼，社稷之卫也。"}, {"ID": 1078, "text": "晋原轸曰，秦违蹇叔而以贪勤民，天奉我也，奉不可失，敌不可纵，纵敌患生，违天不祥，必伐秦师，栾枝曰，未报秦施而伐其师，其为死君乎，先轸曰，秦不哀吾丧，而伐吾同姓，秦则无礼，何施之为，吾闻之，一日纵敌，数世之患也，谋及子孙，可谓死君乎，遂发命，遽兴姜戎，子，墨衰绖，梁弘御戎，莱驹为右。"}, {"ID": 1079, "text": "夏，四月，辛巳，败秦师于淆，获百里孟明视，西乞术，白乙丙，以归。遂墨以葬文公，晋于是始墨。文嬴请三帅，曰，彼实构吾二君，寡君若得而食之，不厌，君何辱讨焉，使归就戮于秦，以逞寡君之志，若何，公许之，先轸朝，问秦囚，公曰，夫人请之，吾舍之矣，先轸怒曰，武夫力而拘诸原，妇人暂而免诸国，堕军实而长寇雠，亡无日矣，不顾而唾。公使阳处父追之，及诸河，则在舟中矣。释左骖，以公命，赠孟明，孟明稽首曰，君之惠，不以累臣衅鼓，使归就戮于秦，寡君之以为戮，死且不朽，若从君惠而免之，三年将拜君赐，秦伯素服郊次，乡师而哭曰，孤违蹇叔，以辱二三子，孤之罪也，不替孟明，孤之过也，大夫何罪，且吾不以一眚掩大德。"}, {"ID": 1080, "text": "狄侵齐，因晋丧也。"}, {"ID": 1081, "text": "公伐邾，取訾娄，以报升陉之役，邾人不设备，秋，襄仲复伐邾。"}, {"ID": 1082, "text": "狄伐晋，及箕，八月，戊子，晋侯败狄于箕，郤缺获白狄子，先轸曰，匹夫逞志于君，而无讨，敢不自讨乎，免胄入狄师，死焉，狄人归其元，面如生，初，臼季使过冀，见冀缺耨，其妻饁之，敬，相待如宾，与之归，言诸文公曰，敬，德之聚也，能敬必有德，德以治民，君请用之，臣闻之，出门如宾，承事如祭，仁之则也，公曰，其父有罪，可乎，对曰，舜之罪也，殛鲧，其举也兴禹，管敬仲，桓之贼也，实相以济，《康诰》曰：父不慈，子不祗，兄不友，弟不共，不相及也，《诗》曰：采葑采菲，无以下体。君取节焉可也，文公以为下军大夫，反自箕，襄公以三命命先且居将，中军，以再命命先茅之县赏胥臣，曰，举郤缺，子之功也，以一命命郤缺为卿，复与之冀，亦未有军行。"}, {"ID": 1083, "text": "冬，公如齐朝，且吊有狄师也，反，薨于小寝，即安也。"}, {"ID": 1084, "text": "晋，陈，郑，伐许，讨其贰于楚也，楚令尹子上侵陈蔡，陈蔡成，遂伐郑，将纳公子瑕，门于桔柣之门，瑕覆于周氏之汪，外仆髡屯禽之以献，文夫人敛而葬之郐城之下。"}, {"ID": 1085, "text": "晋阳处父侵蔡，楚子上救之，与晋师夹泜而军，阳子患之，使谓子上曰，吾闻之，文不犯顺，武不违敌，子若欲战，则吾退舍，子济而陈，迟速唯命，不然纾我，老师费财，亦无益也，乃驾以待，子上欲涉，大孙伯曰，不可，晋人无信，半涉而薄我，悔败何及，不如纾之，乃退舍，阳子宣言曰，楚师遁矣，遂归，楚师亦归，大子商臣谮子上曰，受晋赂而辟之，楚之耻也，罪莫大焉，王杀子上。"}, {"ID": 1086, "text": "葬僖公缓，作主，非礼也，凡君薨，卒哭而祔，祔而作主，特祀于主，烝尝禘于庙。"}]}, {"section": 96, "header": "文公●文公元年", "data": [{"ID": 1087, "text": "元年，春，王正月，公即位。"}, {"ID": 1088, "text": "二月，癸亥，日有食之。"}, {"ID": 1089, "text": "天王使叔服来会葬。"}, {"ID": 1090, "text": "夏，四月，丁巳，葬我君僖公。"}, {"ID": 1091, "text": "天王使毛伯来锡公命。"}, {"ID": 1092, "text": "晋侯伐卫。"}, {"ID": 1093, "text": "叔孙得臣如京师。"}, {"ID": 1094, "text": "卫人伐晋。"}, {"ID": 1095, "text": "秋，公孙敖会晋侯于戚。"}, {"ID": 1096, "text": "冬十月，丁未，楚世子商臣弑其君頵。"}, {"ID": 1097, "text": "公孙敖如齐。"}, {"ID": 1098, "text": "元年，春，王使内史叔服来会葬，公孙敖闻其能相人也，见其二子焉，叔服曰，谷也食子，难也收子，谷也丰下，必有后于鲁国。"}, {"ID": 1099, "text": "于是闰三月，非礼也，先王之正时也，履端于始，举正于中，归馀于终，履端于始，序则不愆，举正于中，民则不惑，归馀于终，事则不悖。"}, {"ID": 1100, "text": "夏，四月，丁巳，葬僖公。"}, {"ID": 1101, "text": "王使毛伯卫来锡公命，叔孙得臣如周拜。"}, {"ID": 1102, "text": "晋文公之季年，诸侯朝晋，卫成公不朝，使孔达侵郑，伐绵訾，及匡，晋襄公既祥，使告于诸侯，而伐卫，及南阳，先且居曰，效尤祸也，请君朝王，臣从师，晋侯朝王于温，先且居，胥臣，伐卫，五月，辛酉朔，晋师围戚，六月，戊戌，取之，获孙昭子，卫人使告于陈，陈共公曰，更伐之，我辞之，卫孔达帅师伐晋，君子以为古，古者越国而谋。"}, {"ID": 1103, "text": "秋，晋侯疆戚田，故公孙敖会之。"}, {"ID": 1104, "text": "初，楚子将以商臣为大子，访诸令尹子上，子上曰，君之齿未也，而又多爱，黜乃乱也，楚国之举，在少者，且是人也，蜂目而豺声，忍人也，不可立也，弗听，既又欲立王子职，而黜大子商臣，商臣闻之而未察，告其师潘崇曰，若之何而察之，潘崇曰，享江芊而勿敬也，从之，江芊怒曰，呼，役夫，宜君王之欲杀女而立职也，告潘崇曰，信矣，潘崇曰，能事诸乎，曰，不能，能行乎，曰，不能，能行大事乎，曰，能，冬，十月，以宫甲围成王，王请食熊蹯而死，弗听，丁未，王缢，谥之曰灵，不瞑，曰成，乃瞑，穆王立，以其为大子之室与潘崇，使为大师，且掌环列之尹。"}, {"ID": 1105, "text": "穆伯如齐，始聘焉，礼也，凡君即位，卿出并聘，践修旧好，要结外援，好事邻国，以卫社稷，忠信卑让之道也，忠，德之正也，信，德之固也，卑让，德之基也。"}, {"ID": 1106, "text": "淆之役，晋人既归秦师，秦大夫及左右皆言于秦伯曰，是败也，孟明之罪也，必杀之，秦伯曰，是孤之罪也，周芮良夫之诗曰，大风有隧，贪人败类，听言则对，诵言如醉，匪用其良，覆俾我悖，是贪故也，孤之谓矣，孤实贪以祸夫子，夫子何罪，复使为政。"}]}, {"section": 97, "header": "文公●文公二年", "data": [{"ID": 1107, "text": "二年，春，王二月，甲子，晋侯及秦师战于彭衙，秦师败绩。"}, {"ID": 1108, "text": "丁丑，作僖公主。"}, {"ID": 1109, "text": "三月，乙巳，及晋处父盟。"}, {"ID": 1110, "text": "夏，六月，公孙敖会宋公，陈侯，郑伯，晋士縠，盟于垂陇。"}, {"ID": 1111, "text": "自十有二月不雨，至于秋七月。"}, {"ID": 1112, "text": "八月，丁卯，大事于大庙，跻僖公。"}, {"ID": 1113, "text": "冬，晋人，宋人，陈人，郑人，伐秦。"}, {"ID": 1114, "text": "公子遂如齐纳币。"}, {"ID": 1115, "text": "二年，春，秦孟明视帅师伐晋，以报淆之役，二月，晋侯御之，先且居将中军，赵衰佐之，王官无地御戎，狐鞫居为右，甲子，及秦师战于彭衙，秦师败绩，晋人谓秦拜赐之师，战于淆也，晋梁弘御戎，莱驹为右，战之明日，晋襄公缚秦囚，使莱驹以戈斩之，囚呼，莱驹失戈，狼瞫取戈以斩囚，禽之以从公乘，遂以为右，箕之役，先轸黜之，而立续简伯，狼瞫怒，其友曰，盍死之，瞫曰，吾未获死所，其友曰，吾与女为难，瞫曰，周志有之，勇则害上，不登于明堂，死而不义，非勇也，共用之谓勇，吾以勇求右，无勇而黜，亦其所也，谓上不我知，黜而宜，乃知我矣，子姑待之，及彭衙既陈，以其属驰秦师，死焉，晋师从之，大败秦师，君子谓狼瞫于是乎君子，诗曰，君子如怒，乱庶遄沮，又曰，王赫斯怒，爰整其旅，怒不作乱，而以从师，可谓君子矣。"}, {"ID": 1116, "text": "秦伯犹用孟明，孟明增修国政，重施于民，赵成子言于诸大夫曰，秦师又至，将必辟之，惧而增德，不可当也，诗曰，毋念尔祖，聿修厥德，孟明念之矣，念德不怠，其可敌乎。"}, {"ID": 1117, "text": "丁丑，作僖公主，书不时也。"}, {"ID": 1118, "text": "晋人以公不朝，来讨，公如晋，夏，四月，己巳，晋人使阳处父盟公，以耻之，书曰，及晋处父盟，以厌之也，适晋不书，讳之也。"}, {"ID": 1119, "text": "公未至，六月，穆伯会诸侯，及晋司空士縠盟于垂陇，晋讨卫故也，书士縠，堪其事也，陈侯为卫请成于晋，执孔达以说。"}, {"ID": 1120, "text": "秋，八月，丁卯，大事于大庙，跻僖公，逆祀也，于是夏父弗忌为宗伯，尊僖公，且明见曰，吾见新鬼大，故鬼小，先大后小，顺也，跻圣贤，明也，明顺，礼也，君子以为失礼，礼无不顺，祀，国之大事也，而逆之，可谓礼乎，子虽齐圣，不先父食久矣，故禹不先鲧，汤不先契，文武不先不窋，宋祖帝乙，郑祖厉王，犹上祖也，是以鲁颂曰，春秋匪解，享祀不忒，皇皇后帝，皇祖后稷，君子曰礼，谓其后稷亲，而先帝也，诗曰，问我诸姑，遂及伯姊，君子曰，礼谓其姊亲而先姑也，仲尼曰，臧文仲其不仁者三，不知者三，下展禽，废六关，妾织蒲，三不仁也，作虚器，纵逆祀，祀爰居，三不知也。"}, {"ID": 1121, "text": "冬，晋先且居，宋公子成，陈辕选，郑公子归生，伐秦，取汪及彭衙而还，以报彭衙之役，卿不书，为穆公故，尊秦也，谓之崇德。"}, {"ID": 1122, "text": "襄仲如齐纳币，礼也，凡君即位，好舅甥，修昏姻，娶元妃以奉粢盛，孝也，孝，礼之始也。"}]}, {"section": 98, "header": "文公●文公三年", "data": [{"ID": 1123, "text": "三年，春，王正月，叔孙得臣会晋人，宋人，陈人，卫人，郑人，伐沈，沈溃。"}, {"ID": 1124, "text": "夏，五月，王子虎卒。"}, {"ID": 1125, "text": "秦人伐晋。"}, {"ID": 1126, "text": "秋，楚人围江。"}, {"ID": 1127, "text": "雨螽于宋。"}, {"ID": 1128, "text": "冬，公如晋，十有二月，己巳，公及晋侯盟。"}, {"ID": 1129, "text": "晋阳处父帅师伐楚，以救江。"}, {"ID": 1130, "text": "三年，春，庄叔会诸侯之师伐沈，以其服于楚也，沈溃，凡民逃其上曰溃，在上曰逃。"}, {"ID": 1131, "text": "卫侯如陈，拜晋成也。"}, {"ID": 1132, "text": "夏，四月，乙亥，王叔文公卒，来赴，吊如同盟，礼也。"}, {"ID": 1133, "text": "秦伯伐晋，济河焚舟，取王官及郊，晋人不出，遂自茅津济，封淆尸而还，遂霸西戎，用孟明也，君子是以知秦穆公之为君也，举人之周也，举人之壹也，孟明之臣也，其不解也，能惧思也，子桑之忠也，其知入也，能举善也，诗曰，于以采蘩，于沼于沚，于以用之，公侯之事，秦穆有焉，夙夜匪解，以事一人，孟明有焉，诒厥孙谋，以燕翼子，子桑有焉"}, {"ID": 1134, "text": "秋，雨螽于宋，队而死也。"}, {"ID": 1135, "text": "楚师围江，晋先仆伐楚以救江。"}, {"ID": 1136, "text": "冬，晋以江故告于周，王叔桓公，晋阳处父，伐楚，以救江，门于方城，遇息公子朱而还，晋人惧其无礼于公也，请改盟，公如晋，及晋侯盟，晋侯飨公，赋菁菁者莪，庄叔以公降拜，曰，小国受命于大国，敢不慎仪，君贶之以大礼，何乐如之，抑小国之乐，大国之惠也，晋侯降辞，登成拜，公赋嘉乐。"}]}, {"section": 99, "header": "文公●文公四年", "data": [{"ID": 1137, "text": "四年，春，公至自晋。"}, {"ID": 1138, "text": "夏，逆妇姜于齐。"}, {"ID": 1139, "text": "狄侵齐。"}, {"ID": 1140, "text": "秋，楚人灭江。"}, {"ID": 1141, "text": "晋侯伐秦。"}, {"ID": 1142, "text": "卫侯使甯俞来聘。"}, {"ID": 1143, "text": "冬，十有一月，壬寅，夫人风氏薨。"}, {"ID": 1144, "text": "四年，春，晋人归孔达于卫，以为卫之良也，故免之。"}, {"ID": 1145, "text": "夏，卫侯如晋拜，曹伯如晋会正。"}, {"ID": 1146, "text": "逆妇姜于齐，卿不行，非礼也，君子是以知出姜之不允于鲁也，曰，贵聘而贱逆之，君而卑之，立而废之，弃信而坏其主，在国必乱，在家必亡，不允宜哉，诗曰，畏天之威，于时保之，敬主之谓也。"}, {"ID": 1147, "text": "秋，晋侯伐秦，围刓新城，以报王官之役。"}, {"ID": 1148, "text": "楚人灭江，秦伯为之降服，出次，不举，过数，大夫谏公曰，同盟灭，虽不能救，敢不矜乎，吾自惧也。君子曰，诗云，惟彼二国，其政不获，惟此四国，爰究爰度，其秦穆之谓矣。"}, {"ID": 1149, "text": "卫甯武子来聘，公与之宴，为赋湛露，及彤弓，不辞，又不荅赋，使行人私焉，对曰，臣以为肄业及之也，昔诸侯朝正于王，王宴乐之，于是乎赋湛露，则天子当阳，诸侯用命也，诸侯敌王所忾，而献其功，王于是乎赐之，彤弓一，彤矢百，玈弓矢千，以觉报宴，今陪臣来继旧好，君辱贶之，其敢干大礼以自取戾。"}, {"ID": 1150, "text": "四年，春，晋人归孔达于卫，以为卫之良也，故免之。"}, {"ID": 1151, "text": "夏，卫侯如晋拜，曹伯如晋会正。"}, {"ID": 1152, "text": "逆妇姜于齐，卿不行，非礼也，君子是以知出姜之不允于鲁也，曰，贵聘而贱逆之，君而卑之，立而废之，弃信而坏其主，在国必乱，在家必亡，不允宜哉，诗曰，畏天之威，于时保之，敬主之谓也。"}, {"ID": 1153, "text": "秋，晋侯伐秦，围刓新城，以报王官之役。"}, {"ID": 1154, "text": "楚人灭江，秦伯为之降服，出次，不举，过数，大夫谏公曰，同盟灭，虽不能救，敢不矜乎，吾自惧也，君子曰，诗云，惟彼二国，其政不获，惟此四国，爰究爰度，其秦穆之谓矣。"}, {"ID": 1155, "text": "卫甯武子来聘，公与之宴，为赋湛露，及彤弓，不辞，又不荅赋，使行人私焉，对曰，臣以为肄业及之也，昔诸侯朝正于王，王宴乐之，于是乎赋湛露，则天子当阳，诸侯用命也，诸侯敌王所忾，而献其功，王于是乎赐之，彤弓一，彤矢百，玈弓矢千，以觉报宴，今陪臣来继旧好，君辱贶之，其敢干大礼以自取戾。"}, {"ID": 1156, "text": "冬，成风薨。"}]}, {"section": 100, "header": "文公●文公五年", "data": [{"ID": 1157, "text": "五年，春，王正月，王使荣叔归含，且賵。"}, {"ID": 1158, "text": "三月，辛亥，葬我小君成风，王使召伯来会葬。"}, {"ID": 1159, "text": "夏，公孙敖如晋。"}, {"ID": 1160, "text": "秦人入鄀。"}, {"ID": 1161, "text": "秋，楚人灭六。"}, {"ID": 1162, "text": "冬，十月，甲申，许男业卒。"}, {"ID": 1163, "text": "五年，春，王使荣叔来含，且賵，召昭公来会葬，礼也。"}, {"ID": 1164, "text": "初，鄀叛楚即秦，又贰于楚，夏，秦人入鄀。"}, {"ID": 1165, "text": "六人叛楚，即东夷，秋，楚成大心，仲归，帅师灭六。"}, {"ID": 1166, "text": "冬，楚子燮灭蓼，臧文公闻六与蓼灭，曰，皋陶庭坚不祀，忽诸，德之不建，民之无援，哀哉。"}, {"ID": 1167, "text": "晋阳处父聘于卫，反过甯，甯嬴从之，及温而还，其妻问之，嬴曰，以刚，商书曰，沈渐刚克，高明柔克，夫子壹之，其不没乎，天为刚德，犹不于时，况在人乎，且华而不实，怨之所聚也，犯而聚怨，不可以定身，余惧不获其利，而离其难，是以去之，晋赵成子，栾贞子，霍伯，臼季，皆卒。"}]}, {"section": 101, "header": "文公●文公六年", "data": [{"ID": 1168, "text": "六年，春，葬许僖公。"}, {"ID": 1169, "text": "夏，季孙行父如陈，秋，季孙行父如晋。"}, {"ID": 1170, "text": "八月，乙亥，晋侯驩卒。"}, {"ID": 1171, "text": "冬，十月，公子遂如晋，葬晋襄公，晋杀其大夫阳处父。"}, {"ID": 1172, "text": "晋狐射姑出奔狄。"}, {"ID": 1173, "text": "闰月不告月，犹朝于庙。"}, {"ID": 1174, "text": "六年，春，晋蒐于夷，舍二军，使狐射姑将中军，赵盾佐之，阳处父至自温，改蒐于董，易中军，阳子成季之属也，故党于赵氏，且谓赵盾能，曰，使能，国之利也，是以上之，宣子于是乎始为国政，制事典，正法罪，辟刑狱，董逋逃，由质要，治旧洿，本秩礼，续常职，出滞淹，既成，以授大傅阳子，与大师贾佗，使行诸晋国，以为常法。"}, {"ID": 1175, "text": "臧文仲以陈卫之睦也，欲求好于陈，夏，季文子聘于陈，且娶焉。"}, {"ID": 1176, "text": "秦伯任好卒，以子车氏之三子，奄息，仲行，针虎，为殉，皆秦之良也，国人哀之，为之赋黄鸟，君子曰，秦穆之不为盟主也，宜哉，死而弃民，先王违世，犹诒之法，而况夺之善人乎，诗曰，人之云亡，邦国殄瘁，无善人之谓，若之何夺之，古之王者，知命之不长，是以并建圣哲，树之风声，分之采物，著之话言，为之律度，陈之艺极，引之表仪，予之法制，告之训典，教之防利，委之常秩，道之以礼，则使毋失其土宜，众隶赖之，而后即命，圣王同之，今纵无法以遗后嗣，而又收其良以死，难以在上矣，君子是以知秦之不复东征也。"}, {"ID": 1177, "text": "秋，季文子将聘于晋，使求遭丧之礼以行，其人曰，将焉用之，文子曰，备豫不虞，古之善教也，求而无之，实难，过求何害。"}, {"ID": 1178, "text": "八月，乙亥，晋襄公卒，灵公少，晋人以难故，欲立长君，赵孟曰，立公子雍，好善而长，先君爱之，且近于秦，秦旧好也，置善则固，事长则顺，立爱则孝，结旧则安，为难故，故欲立长君。有此四德者，难必抒矣。贾季曰，不如立公子乐，辰嬴嬖于二君，立其子，民必安之赵孟曰，辰嬴贱，班在九人，其子何震之有，且为二嬖，淫也，为先君子，不能求大，而出在小国，辟也，母淫子辟，无威，陈小而远，无援，将何安焉，杜祁以君故，让逼姞而上之，以狄故，让季隗而已次之，故班在四，先君是以爱其子，而仕诸秦，为亚卿焉，秦大而近，足以为援，母义子爱，足以威民，立之，不亦可乎，使先蔑，士会，如秦，逆公子雍，贾季亦使召公子乐于陈，赵孟使杀诸郫，贾季怨阳子之易其班也，而知其无援于晋也，九月，贾季使续鞫居杀阳处父，书曰，晋杀其大夫，侵官也。"}, {"ID": 1179, "text": "冬，十月，襄仲如晋，葬襄公。"}, {"ID": 1180, "text": "十一月，丙寅，晋杀续简伯，贾季奔狄，宣子使臾骈送其帑，夷之蒐，贾季戮臾骈，臾骈之人，欲尽杀贾氏以报焉，臾骈曰，不可，吾闻前志有之曰，敌惠敌怨，不在后嗣，忠之道也，夫子礼于贾季，我以其宠报私怨，无乃不可乎，介人之宠，非勇也，损怨益仇，非知也，以私害公，非忠也，释此三者，何以事夫子，尽具其帑，与其器用财贿，亲师捍之，送致诸竟。"}, {"ID": 1181, "text": "闰月不告朔，非礼也，闰以正时，时以作事，事以厚生，生民之道，于是乎在矣，不告闰朔，弃时政也，何以为民。"}]}, {"section": 102, "header": "文公●文公七年", "data": [{"ID": 1182, "text": "七年，春，公伐邾。"}, {"ID": 1183, "text": "三月，甲戌，取须句，遂城郚。"}, {"ID": 1184, "text": "夏，四月，宋公王臣卒。"}, {"ID": 1185, "text": "宋人杀其大夫。"}, {"ID": 1186, "text": "戊子，晋人及秦人战于令狐。"}, {"ID": 1187, "text": "晋先蔑奔秦。"}, {"ID": 1188, "text": "狄侵我西鄙。"}, {"ID": 1189, "text": "秋，八月，公会诸侯，晋大夫，盟于扈。"}, {"ID": 1190, "text": "冬，徐伐莒，公孙敖如莒莅盟。"}, {"ID": 1191, "text": "七年，春，公伐邾，间晋难也。"}, {"ID": 1192, "text": "三月，甲戌，取须句，置文公子焉，非礼也。"}, {"ID": 1193, "text": "夏，四月，宋成公卒，于是公子成为右师，公孙友为左师，乐豫为司马，鳞矔为司徒，公子荡为司城，华御事为司寇，昭公将去群公子，乐豫曰，不可，公族，公室之枝叶也，若去之，则本根无所庇阴矣，葛藟犹能庇其本根，故君子以为比，况国君乎，此谚所谓庇焉，而纵寻斧焉者也，必不可，君其图之，亲之以德，皆股肱也，谁敢携贰，若之何去之，不听，穆襄之族，率国人以攻公，杀公孙固，公孙郑，于公宫，六卿和公室，乐豫舍司马，以让公子卬，昭公即位而葬，书曰，宋人杀其大夫，不称名，众也，且言非其罪也。"}, {"ID": 1194, "text": "秦康公送公子雍于晋，曰，文公之入也，无卫，故有吕郤之难，乃多与之徒卫，穆嬴日抱太子以啼于朝，曰，先君何罪，其嗣亦何罪，舍适嗣不立，而外求君，将焉置此，出朝则抱以适赵氏，顿首于宣子曰，先君奉此子也，而属诸子曰，此子也才，吾受子之赐，不才，吾唯子之怨，今君虽终，言犹在耳，而弃之，若何，宣子与诸大夫皆患穆嬴，且畏逼，乃背先蔑而立灵公，以御秦师，箕郑居守，赵盾将中军，先克佐之，荀林父佐上军，先蔑将下军，先都佐之，步招御戎，戎津为右，及堇阴，宣子曰，我若受秦，秦则宾也，不受，寇也，既不受矣，而复缓师，秦将生心，先人有夺人之心，军之善谋也，逐寇如追逃，军之善政也，训卒利兵，秣马蓐食，潜师夜起，戊子，败秦师于令狐，至于刳首，己丑，先蔑奔秦，士会从之，先蔑之使也，荀林父止之曰，夫人大子犹在，而外求君，此必不行，子以疾辞，若何，不然，将及，摄卿以往，可也，何必子。同官为寮，吾尝同寮，敢不尽心乎？弗听，为赋板之三章，又弗听，及亡，荀伯尽送其帑，及其器用财贿于秦，曰，为同寮故也，士会在秦三年，不见士伯，其人曰，能亡人于国，不能见于此，焉用之，士季曰，吾与之同罪，非义之也，将何见焉，及归，遂不见。"}, {"ID": 1195, "text": "狄侵我西鄙，公使告于晋，赵宣子使因贾季问酆舒，且让之，酆舒问于贾季，曰，赵衰，赵盾，孰贤，对曰，赵衰，冬日之日也，赵盾，夏日之日也。"}, {"ID": 1196, "text": "秋，八月，齐侯，宋公，卫侯，郑伯，许男，曹伯，会晋赵盾，盟于扈，晋侯立故也，公后至，故不书所会，凡会诸侯，不书所会，后也，后至不书其国，辟不敏也。"}, {"ID": 1197, "text": "穆伯娶于莒，曰，戴已，生文伯，其娣声已，生惠叔，戴已卒，又聘于莒，莒人以声已辞，则为襄仲聘焉。"}, {"ID": 1198, "text": "冬，徐伐莒，莒人来请盟，穆伯如莒莅盟，且为仲逆，及鄢陵，登城见之，美，自为娶之，仲请攻之，公将许之，叔仲惠伯谏曰，臣闻之，兵作于内为乱，于外为寇，寇犹及人，乱自及也，今臣作乱，而君不禁，以启寇雠，若之何，公止之，惠伯成之，使仲舍之，公孙敖反之，复为兄弟如初，从之。"}, {"ID": 1199, "text": "晋郤缺言于赵宣子曰，日卫不睦，故取其地，今已睦矣，可以归之，叛而不讨，何以示威，服而不柔，何以示怀，非威非怀，何以示德，无德，何以主盟，子为正卿，以主诸侯，而不务德，将若之何，夏书曰，戒之用休，董之用威，劝之以九歌，勿使坏，九功之德，皆可歌也，谓之九歌，六府三事，谓之九功，水，火，金，木，土，谷，谓之六府，正德，利用，厚生，谓之三事，义而行之，谓之德礼，无礼不乐，所由叛也，若吾子之德，莫可歌也，其谁来之，盍使睦者歌吾子乎，宣子说之。"}]}, {"section": 103, "header": "文公●文公八年", "data": [{"ID": 1200, "text": "八年，春，王正月。"}, {"ID": 1201, "text": "夏，四月。"}, {"ID": 1202, "text": "秋，八月，戊申，天王崩。"}, {"ID": 1203, "text": "冬，十月，壬午，公子遂会晋赵盾，盟于衡雍。"}, {"ID": 1204, "text": "乙酉，公子遂会雒戎，盟于暴。"}, {"ID": 1205, "text": "公孙敖如京师，不至而复，丙戌，奔莒。"}, {"ID": 1206, "text": "螽。"}, {"ID": 1207, "text": "宋人杀其大夫司马，宋司城来奔。"}, {"ID": 1208, "text": "八年，春，晋侯使解扬归匡戚之田于卫，且复致公婿池之封，自申至于虎牢之竟。"}, {"ID": 1209, "text": "夏，秦人伐晋，取武城，以报令狐之役。"}, {"ID": 1210, "text": "秋，襄王崩。"}, {"ID": 1211, "text": "晋人以扈之盟来讨。"}, {"ID": 1212, "text": "冬，襄仲会晋赵孟，盟于衡雍，报扈之盟也，遂会伊雒之戎，书曰，公子遂，珍之也。"}, {"ID": 1213, "text": "穆伯如周吊丧，不至，以币奔莒，从已氏焉。"}, {"ID": 1214, "text": "宋襄夫人，襄王之姊也，昭公不礼焉，夫人因戴氏之族，以杀襄公之孙孔叔，公孙锺离，及大司马公子卬，皆昭公之党也，司马握节以死，故书以官，司城荡意诸来奔，效节于府人而出，公以其官逆之，皆复之，亦书以官，皆贵之也。"}, {"ID": 1215, "text": "夷之蒐，晋侯将登箕郑父，先都，而使士縠，梁益耳，将中军，先克曰，狐赵之勋，不可废也，从之，先克夺蒯得田于堇阴，故箕郑父，先都，士縠，梁益耳，蒯得，作乱。"}]}, {"section": 104, "header": "文公●文公九年", "data": [{"ID": 1216, "text": "九年，春，毛伯来求金。"}, {"ID": 1217, "text": "夫人姜氏如齐。"}, {"ID": 1218, "text": "二月，叔孙得臣如京师，辛丑，葬襄王。"}, {"ID": 1219, "text": "晋人杀其大夫先都。"}, {"ID": 1220, "text": "三月，夫人姜氏至自齐。"}, {"ID": 1221, "text": "晋人杀其大夫士縠，及箕郑父。"}, {"ID": 1222, "text": "楚人伐郑。"}, {"ID": 1223, "text": "公子遂会晋人，宋人，卫人，许人，救郑。"}, {"ID": 1224, "text": "夏，狄侵齐。"}, {"ID": 1225, "text": "秋，八月，曹伯襄卒。"}, {"ID": 1226, "text": "九月，癸酉，地震。"}, {"ID": 1227, "text": "冬，楚子使椒来聘，秦人来归僖公成风之隧。"}, {"ID": 1228, "text": "葬曹共公。"}, {"ID": 1229, "text": "九年，春，王正月，己酉，使贼杀先克，乙丑，晋人杀先都，梁益耳。"}, {"ID": 1230, "text": "毛伯卫来求金，非礼也，不书王命，未葬也。"}, {"ID": 1231, "text": "二月，庄叔如周葬襄王。"}, {"ID": 1232, "text": "三月，甲戌，晋人杀箕郑父，士縠，蒯得。"}, {"ID": 1233, "text": "范山言于楚子曰，晋君少，不在诸侯，北方可图也，楚子师于狼渊以伐郑，囚公子坚，公子尨，及乐耳，郑及楚平。"}, {"ID": 1234, "text": "公子遂会晋赵盾，宋华耦，卫孔达，许大夫，救郑，不及楚师，卿不书，缓也，以惩不恪。"}, {"ID": 1235, "text": "夏，楚侵陈，克壶丘，以其服于晋也。"}, {"ID": 1236, "text": "秋，楚公子朱自东夷伐陈，陈人败之，获公子茷，陈惧，乃及楚平。"}, {"ID": 1237, "text": "冬，楚子越椒来聘，执币傲，叔仲惠伯曰，是必灭若敖氏之宗，傲其先君，神弗福也。"}, {"ID": 1238, "text": "秦人来归僖公成风之襚，礼也，诸侯相吊贺也，虽不当事，苟有礼焉，书也，以无忘旧好。"}]}, {"section": 105, "header": "文公●文公十年", "data": [{"ID": 1239, "text": "十年，春，王三月，辛卯，臧孙辰卒。"}, {"ID": 1240, "text": "夏，秦伐晋。"}, {"ID": 1241, "text": "楚杀其大夫宜申。"}, {"ID": 1242, "text": "自正月不雨，至于秋七月。"}, {"ID": 1243, "text": "及苏子盟于女栗。"}, {"ID": 1244, "text": "冬，狄侵宋。"}, {"ID": 1245, "text": "楚子，蔡侯，次于厥貉。"}, {"ID": 1246, "text": "十年，春，晋人伐秦，取少梁，夏，秦伯伐晋，取北徵。"}, {"ID": 1247, "text": "初楚范巫矞似，谓成王，与子玉，子西，曰，三君皆将强死，城濮之役，王思之，故使止子玉曰，毋死，不及，止子西，子西缢而县绝，王使适至，遂止之，使为商公，沿汉泝江，将入郢，王在渚宫，下见之，惧而辞曰，臣免于死，又有谗言，谓臣将逃，臣归死于司败也，王使为工尹，又与子家谋弑穆王，穆王闻之，五月，杀斗宜申，及仲归，秋，七月，及苏子盟于女栗，顷王立故也。"}, {"ID": 1248, "text": "陈侯，郑伯，会楚子于息，冬，遂及蔡侯，次于厥貉，将以伐宋，宋华御事曰，楚欲弱我也，先为之弱乎，何必使诱我，我实不能，民何罪，乃逆楚子，劳且听命，遂，道以田孟诸，宋公为右盂，郑伯为左盂，期思公复遂，为右司马，子朱及文之无畏，为左司马，命夙驾载燧，宋公违命，无畏抶其仆以徇，或谓子舟曰，国君不可戮也，子舟曰，当官而行，何强之有，诗曰，刚亦不吐，柔亦不茹，毋纵诡随，以谨罔极，是亦非辟强也，敢爱死以乱官乎。"}, {"ID": 1249, "text": "厥貉之会，麇子逃归。"}]}, {"section": 106, "header": "文公●文公十一年", "data": [{"ID": 1250, "text": "十有一年，春，楚子伐麇。"}, {"ID": 1251, "text": "夏，叔仲彭生，会晋郤缺于承筐。"}, {"ID": 1252, "text": "秋，曹伯来朝。"}, {"ID": 1253, "text": "公子遂如宋。"}, {"ID": 1254, "text": "狄侵齐。"}, {"ID": 1255, "text": "冬，十月，甲午，叔孙得臣败狄于咸。"}, {"ID": 1256, "text": "十有一年，春，楚子伐麇。"}, {"ID": 1257, "text": "夏，叔仲彭生，会晋郤缺于承筐。"}, {"ID": 1258, "text": "秋，曹伯来朝。"}, {"ID": 1259, "text": "公子遂如宋。"}, {"ID": 1260, "text": "狄侵齐。"}, {"ID": 1261, "text": "冬，十月，甲午，叔孙得臣败狄于咸。"}, {"ID": 1262, "text": "十一年，春，楚子伐麇，成大心败麇师于防渚，潘崇复伐麇，至于钖穴。"}, {"ID": 1263, "text": "夏，叔仲惠伯会晋郤缺于承筐，谋诸侯之从于楚者。"}, {"ID": 1264, "text": "秋，曹文公来朝，即位而来见也。"}, {"ID": 1265, "text": "襄仲聘于宋，且言司城荡意诸而复之，因贺楚师之不害也。"}, {"ID": 1266, "text": "鄋瞒侵齐，遂伐我，公卜使叔孙得臣追之，吉，侯叔夏御庄叔，绵房甥为右，富父终甥驷乘。"}, {"ID": 1267, "text": "冬，十月，甲午，败狄于咸，获长狄侨如，富父终甥桩其喉，以戈杀之，埋其首于子驹之门，以命宣伯，初，宋武公之世，鄋瞒伐宋，司徒皇父帅师御之，耏班御皇父充石，公子谷甥为右，司寇牛父驷乘，以败狄于长丘，获长狄缘斯，皇父之二子死焉，宋公于是以门赏耏班，使食其征谓之耏门，晋之灭潞也，获侨如之弟焚如，齐襄公之二年，鄋瞒伐齐，齐王子成父获其弟荣如，埋其首于周首之北门，卫人获其季弟简如，鄋瞒由是遂亡。"}, {"ID": 1268, "text": "郕大子朱儒，自安于夫锺，国人弗徇。"}]}, {"section": 107, "header": "文公●文公十二年", "data": [{"ID": 1269, "text": "十有二年，春，王正月，郕伯来奔，杞伯来朝。"}, {"ID": 1270, "text": "二月，庚子，子叔姬卒。"}, {"ID": 1271, "text": "夏，楚人围巢。"}, {"ID": 1272, "text": "秋，滕子来朝，秦伯使术来聘。"}, {"ID": 1273, "text": "冬，十有二月，戊午，晋人，秦人，战于河曲。"}, {"ID": 1274, "text": "季孙行父帅师，城诸及郓。"}, {"ID": 1275, "text": "十二年，春，郕伯卒，郕人立君，大子以夫锺与郕邽来奔，公以诸侯逆之，非礼也，故书曰，郕伯来奔，不书地，尊诸侯也。"}, {"ID": 1276, "text": "杞桓公来朝，始朝公也，且请绝叔姬，而无绝昏，公许之，二月，叔姬卒，不言杞，绝也，书叔姬，言非女也。"}, {"ID": 1277, "text": "楚令尹大孙伯卒，成嘉为令尹，群舒叛楚，夏，子孔执舒子平，及宗子，遂围巢。"}, {"ID": 1278, "text": "秋，滕昭公来朝，亦始朝公也。"}, {"ID": 1279, "text": "秦伯使西乞术来聘，且言将伐晋，襄仲辞玉曰，君不忘先君之好，照临鲁国，镇抚其社稷，重之以大器，寡君敢辞玉，对曰，不腆敝器，不足辞也，主人三辞，宾客曰，寡君愿徼福于周公，鲁公，以事君，不腆先君之敝器，使下臣致诸执事，以为瑞节，要结好命，所以藉寡君之命，结二国之好，是以敢致之，襄仲曰，不有君子，其能国乎，国无陋矣，厚贿之。"}, {"ID": 1280, "text": "秦为令狐之役故，冬，秦伯伐晋，取羁马，晋人御之，赵盾将中军，荀林父佐之，郤缺将上军，臾骈佐之，栾盾将下军，胥甲佐之，范无恤御戎，以从秦师于河曲，臾骈曰，秦不能久，请深垒固军以待之，从之，秦人欲战，秦伯谓士会曰，若何而战，对曰，赵氏新出其属曰臾骈，必实为此谋，将以老我师也，赵有侧室曰穿，晋君之婿也，有宠而弱，不在军事，好勇而狂，且恶臾骈之佐上军也，若使轻者肆焉，其可，秦伯以璧祈战于河，十二月，戊午，秦军掩晋上军，赵穿追之不及，反，怒曰，裹粮坐甲，固敌是求，敌至不击，将何俟焉，军吏曰，将有待也，穿曰我不知谋，将独出，乃以其属出，宣子曰，秦获穿也，获一卿矣，秦以胜归，我何以报，乃皆出战，交绥，秦行人夜戒晋师曰，两君之士，皆未憖也，明日请相见也，臾骈曰，使者目动而言肆，惧我也，将遁矣，薄诸河，必败之，胥甲，赵穿，当军门呼曰，死伤未收而弃之，不惠也，不待期而薄人于险，无勇也，乃止，秦师夜遁，复侵晋，入瑕。"}, {"ID": 1281, "text": "城诸及郓，书时也。"}]}, {"section": 108, "header": "文公●文公十三年", "data": [{"ID": 1282, "text": "十有三年，春，王正月。"}, {"ID": 1283, "text": "夏，五月，壬午，陈侯朔卒。"}, {"ID": 1284, "text": "邾子蘧蒢卒。"}, {"ID": 1285, "text": "自正月不雨，至于秋七月。"}, {"ID": 1286, "text": "大室屋坏。"}, {"ID": 1287, "text": "冬，公如晋，卫侯会公于沓。"}, {"ID": 1288, "text": "狄侵卫。"}, {"ID": 1289, "text": "十有二月，己丑，公及晋侯盟。"}, {"ID": 1290, "text": "公还自晋，郑伯会公于棐。"}, {"ID": 1291, "text": "十三年，春，晋侯使詹嘉处瑕，以守桃林之塞，晋人患秦之用士会也，夏，六卿相见于诸浮，赵宣子曰，随会在秦，贾季在狄，难日至矣，若之何，中行桓子曰，请复贾季，能外事，且由旧勋，郤成子曰，贾季乱，且罪大，不如随会，能贱而有耻，柔而不犯，其知足使也，且无罪，乃使魏寿馀伪以魏叛者，以诱士会，执其帑于晋，使夜逸，请自归于秦，秦伯许之，履士会之足于朝，秦伯师于河西，魏人在东，寿馀曰，请东人之能与夫二三有司言者，吾与之，先使士会，士会辞曰，晋人虎狼也，若背其言，臣死，妻子为戮，无益于君，不可悔也，秦伯曰，若背其言，所不归尔帑者，有如河，乃行，绕朝赠之以策，曰子无谓秦无人，吾谋适不用也，既济，魏人噪而还，秦人归其帑，其处者为刘氏。"}, {"ID": 1292, "text": "邾文公卜迁于绎，史曰，利于民而不利于君，邾子曰，苟利于民，孤之利也，天生民而树之君，以利之也，民既利矣，孤必与焉，左右曰，命可长也，君何弗为，邾子曰，命在养民，死之短长，时也，民苟利矣，迁也，吉莫如之，遂迁于绎，五月，邾文公卒，君子曰知命。"}, {"ID": 1293, "text": "秋，七月，大室之屋坏，书不共也。"}, {"ID": 1294, "text": "冬，公如晋朝且寻盟，卫侯会公于沓，请平于晋，公还，郑伯会公于棐，亦请平于晋，公皆成之，郑伯与公宴于棐，子家赋鸿雁，季文子曰，寡君未免于此，文子赋四月，子家赋载驰之四章，文子赋采薇之四章，郑伯拜，公荅拜。"}]}, {"section": 109, "header": "文公●文公十四年", "data": [{"ID": 1295, "text": "十有四年，春，王正月，公至自晋。"}, {"ID": 1296, "text": "邾人伐我南鄙，叔彭生帅帅伐邾。"}, {"ID": 1297, "text": "夏，五月，乙亥，齐侯潘卒。"}, {"ID": 1298, "text": "六月，公会宋公，陈侯，卫侯，郑伯，许男，曹伯，晋赵盾，癸酉，同盟于新城。"}, {"ID": 1299, "text": "秋，七月，有星孛入于北斗。"}, {"ID": 1300, "text": "公至自会。"}, {"ID": 1301, "text": "晋人纳捷灾于邾，弗克纳。"}, {"ID": 1302, "text": "九月，甲申，公孙敖卒于齐，齐公子商人弑其君舍。"}, {"ID": 1303, "text": "宋子哀来奔。"}, {"ID": 1304, "text": "冬，单伯如齐。"}, {"ID": 1305, "text": "齐人执单伯。"}, {"ID": 1306, "text": "齐人执子叔姬。"}, {"ID": 1307, "text": "十四年，春，顷王崩，周公阅与王孙，苏争政，故不赴，凡崩薨，不赴则不书，祸福不告亦不书，不惩敬也。"}, {"ID": 1308, "text": "邾文公之卒也，公使吊焉，不敬，邾人来讨，伐我南鄙，故惠伯伐邾。"}, {"ID": 1309, "text": "子叔姬妃齐昭公，生舍，叔姬无宠，舍无威，公子商人骤施于国，而多聚士，尽其家，贷于公有司以继之，夏，五月，昭公卒，舍即位。"}, {"ID": 1310, "text": "邾文公元妃齐姜，生定公，二妃晋姬，生捷灾，文公卒，邾人立定公，捷灾奔晋。"}, {"ID": 1311, "text": "六月，同盟于新城，从于楚者服，且谋邾也。"}, {"ID": 1312, "text": "秋，七月，乙卯夜，齐商人弑舍而让元，元曰，尔求之久矣，我能事尔，尔不可使多蓄憾，将免我乎，尔为之。"}, {"ID": 1313, "text": "有星孛入于北斗，周内史叔服曰，不出七年，宋齐晋之君，皆将死乱。"}, {"ID": 1314, "text": "晋赵盾以诸侯之师八百乘，纳捷灾于邾，邾人辞曰，齐出貜且长，宣子曰，辞顺而弗从，不祥，乃还。"}, {"ID": 1315, "text": "周公将与王孙苏讼于晋，王叛王孙苏，而使尹氏与聃启，讼周公于晋，赵宣子平王室而复之。"}, {"ID": 1316, "text": "楚庄王立，子孔，潘崇，将袭群舒，使公子燮与子仪守，而伐舒蓼，二子作乱，城郢，而使贼杀子孔，不克而还，八月，二子以楚子出，将如商密，庐戢黎及叔麇诱之，遂杀斗克，及公子燮，初，斗克囚于秦，秦有淆之败，而使归求成，成而不得志，公子燮求令尹而不得，故二子作乱，穆伯之从己氏也，鲁人立文伯，穆伯生二子于莒，而求复，文伯以为请，襄仲使无朝听命，复而不出，二年而尽室以复适莒，文伯疾，而请曰，谷之子弱，请立难也，许之，文伯卒，立惠叔，穆伯请重赂以求复，惠叔以为请，许之，将来，九月，卒于齐，告丧，请葬，弗许。"}, {"ID": 1317, "text": "宋高哀为萧封人，以为卿，不义宋公而出，遂来奔，书曰，宋子哀来奔，贵之也。"}, {"ID": 1318, "text": "齐人定懿公，使来告难，故书以九月，齐公子元，不顺懿公之为政也，终不曰公，曰夫已氏。"}, {"ID": 1319, "text": "襄仲使告于王，请以王宠，求昭姬于齐，曰，杀其子，焉用其母，请受而罪之，冬，单伯如齐，请子叔姬，齐人执之，又执子叔姬。"}]}, {"section": 110, "header": "文公●文公十五年", "data": [{"ID": 1320, "text": "十有五年，春，季孙行父如晋。"}, {"ID": 1321, "text": "三月，宋司马华孙来盟。"}, {"ID": 1322, "text": "夏，曹伯来朝。"}, {"ID": 1323, "text": "齐人归公孙敖之丧。"}, {"ID": 1324, "text": "六月，辛丑，朔，日有食之，鼓用牲于社。"}, {"ID": 1325, "text": "单伯至自齐。"}, {"ID": 1326, "text": "晋郤缺帅师伐蔡，戊申，入蔡。"}, {"ID": 1327, "text": "秋，齐人侵我西鄙。"}, {"ID": 1328, "text": "季孙行父如晋。"}, {"ID": 1329, "text": "冬，十有一月，诸侯盟于扈。"}, {"ID": 1330, "text": "十有二月，齐人来归子叔姬，齐侯侵我西鄙，遂伐曹，入其郛。"}, {"ID": 1331, "text": "十五年，春，季文子如晋，为单伯与子叔姬故也。"}, {"ID": 1332, "text": "三月，宋华耦来盟，其官皆从之，书曰，宋司马华孙，贵之也，公与之宴，辞曰，君之先臣督，得罪于宋殇公，名在诸侯之策，臣承其祀，其敢辱君，请承命于亚旅，鲁人以为敏。"}, {"ID": 1333, "text": "夏，曹伯来朝，礼也，诸侯五年再相朝，以修王命，古之制也。"}, {"ID": 1334, "text": "齐人或为孟氏谋，曰，鲁尔亲也，饰棺置诸堂阜，鲁必取之，从之，卞人以告，惠叔犹毁以为请，立于朝以待命，许之，取而殡之，齐人送之书曰，齐人归公孙敖之丧，为孟氏，且国故也，葬视共仲，声己不视，帷堂而哭，襄仲欲勿哭，惠伯曰丧，亲之终也，虽不能始，善终可也，史佚有言曰，兄弟致美，救乏，贺善，吊灾，祭敬，丧哀，情虽不同，毋绝其爱亲之道也，子无失道，何怨于人，襄仲说，帅兄弟以哭之，他年，其二子来，孟献子爱之，闻于国，或谮之曰，将杀子，献子以告，季文子二子曰，夫子以爱我闻，我以将杀子闻，不亦远于礼乎，远礼不如死，一人门于句鼆，一人门于戾丘，皆死。"}, {"ID": 1335, "text": "六月，辛丑朔，日有食之，鼓用牲于社，非礼也，日有食之，天子不举，伐鼓于社，诸侯用币于社，伐鼓于朝，以昭事神，训民事君，示有等威，古之道也。"}, {"ID": 1336, "text": "齐人许单伯请而赦之，使来致命，书曰，单伯至自齐，贵之也。"}, {"ID": 1337, "text": "新城之盟，蔡人不与，晋郤缺以上军下军伐蔡，曰，君弱，不可以怠，戊申，入蔡，以城下之盟而还，凡胜国，曰灭之，获大城焉，曰入之。"}, {"ID": 1338, "text": "秋，齐人侵我西鄙，故季文子告于晋。"}, {"ID": 1339, "text": "冬，十一月，晋侯，宋公，卫侯，蔡侯，郑伯许男，曹伯，盟于扈，寻新城之盟，且谋伐齐也，齐人赂晋侯，故不克而还，于是有齐难，是以公不会，书曰，诸侯盟于扈，无能为故也，凡诸侯会，公不与不书，讳君恶也，与而不书，后也。"}, {"ID": 1340, "text": "齐人来归子叔姬，王故也。"}, {"ID": 1341, "text": "齐侯侵我西鄙，谓诸侯不能也，遂伐曹，人其郛，讨其来朝也，季文子曰，齐侯其不免乎，己则无礼，而讨于有礼者，曰，女何故行礼，礼以顺天，天之道也，己则反天，而又以讨人，难以免矣，诗曰，胡不相畏，不畏于天，君子之不虐幼贱，畏于天也，在周颂曰，畏天之威，于时保之，不畏于天，将何能保，以乱取国，奉礼以守，犹惧不终，多行无礼，弗能在矣。"}]}, {"section": 111, "header": "文公●文公十六年", "data": [{"ID": 1342, "text": "十有六年，春，季孙行父会齐侯于阳谷，齐侯弗及盟。"}, {"ID": 1343, "text": "夏，五月，公四不视朔。"}, {"ID": 1344, "text": "六月，戊辰，公子遂及齐侯，盟于郪丘。"}, {"ID": 1345, "text": "秋，八月，辛未，夫人姜氏薨。"}, {"ID": 1346, "text": "毁泉台。"}, {"ID": 1347, "text": "楚人，秦人，巴人，灭庸。"}, {"ID": 1348, "text": "冬，十有一月，宋人弑其君杵臼。"}, {"ID": 1349, "text": "十六年，春，王正月，及齐平，公有疾，使季文子会齐侯于阳谷，请盟，齐侯不肯，曰，请俟君间。"}, {"ID": 1350, "text": "夏，五月，公四不视朔，疾也，公使襄仲纳赂于齐侯，故盟于郪丘。"}, {"ID": 1351, "text": "有蛇自泉宫出，入于国，如先君之数，秋，八月，辛未，声姜薨，毁泉台。"}, {"ID": 1352, "text": "楚大饥，戎伐其西南，至于阜山，师于大林，又伐其东南，至于阳丘，以侵訾枝，庸人帅群蛮以叛楚，麇人率百濮聚于选，将伐楚，于是申息之北门不启，楚人谋徙于阪高，蒍贾曰，不可，我能往，寇亦能往，不如伐庸，夫麇与百濮，谓我饥不能师，故伐我也，若我出师，必惧而归，百濮离居，将各走其邑，谁暇谋人，乃出师，旬有五日，百濮乃罢，自庐以往，振廪同食，次于句澨，使庐戢黎侵庸，及庸方城，庸人逐之，囚子扬窗，三宿而逸，曰，庸师众，群蛮聚焉，不如复大师，且起王卒，合而后进，师叔曰，不可，姑又与之遇，以骄之，彼骄我怒，而后可克，先君蚡冒所以服陉隰也，又与之遇，七遇皆北，唯裨，鯈，鱼，人实逐之，庸人曰，楚不足与战矣，遂不设备，楚子乘馹，会师于临品，分为二队，子越自石溪，子贝自仞，以伐庸，秦人巴人从楚师，群蛮从楚子盟，遂灭庸。"}, {"ID": 1353, "text": "宋公子鲍礼于国人，宋饥，竭其粟而贷之，年自七十以上，无不馈诒也，时加羞珍异，无日不数于六卿之门，国之材人，无不事也，亲自桓以下，无不恤也，公子鲍美而艳，襄夫人欲通之，而不可，夫人助之施，昭公无道，国人奉公子鲍以因夫人，于是华元为右师，公孙友为左师，华耦为司马，鳞鱹为司徒，荡意诸为司城，公子朝为司寇，初，司城荡卒，公孙寿辞司城，请使意诸为之，既而告人曰，君无道，吾官近，惧及焉，弃官则族无所庇，子，身之贰也，姑纾死焉，虽亡子，犹不亡族，既，夫人将使公田孟诸而杀之，公知之，尽以宝行，荡意诸曰，盍适诸侯，公曰，不能其大夫，至于君祖母，以及国人，诸侯谁纳我，且既为人君，而又为人臣，不如死，尽以其宝赐左右，以使行，夫人使谓司城去公，对曰，臣之而逃其难，若后君何。"}, {"ID": 1354, "text": "冬，十一月，甲寅，宋昭公将田孟诸，未至，夫人王姬使帅甸攻而杀之，荡意诸死之，书曰，宋人弑其君杵臼，君无道也，文公即位，使母弟须为司城，华耦卒，而使荡虺为司马。"}]}, {"section": 112, "header": "文公●文公十七年", "data": [{"ID": 1355, "text": "十有七年，春，晋人，卫人，陈人，郑人，伐宋。"}, {"ID": 1356, "text": "夏，四月，癸亥，葬我小君声姜。"}, {"ID": 1357, "text": "齐侯伐我西鄙，六月，癸未，公及齐侯盟于谷。"}, {"ID": 1358, "text": "诸侯会于扈。"}, {"ID": 1359, "text": "秋，公至自谷。"}, {"ID": 1360, "text": "冬，公子遂如齐。"}, {"ID": 1361, "text": "十七年，春，晋荀林父，卫孔达，陈公孙宁，郑石楚，伐宋，讨曰，何故弑君，犹立文公而还，卿不书，失其所也。"}, {"ID": 1362, "text": "夏，四月，癸亥，葬声姜，有齐难，是以缓。"}, {"ID": 1363, "text": "齐侯伐我北鄙，襄仲请盟，六月，盟于谷。"}, {"ID": 1364, "text": "晋侯蒐于黄父，遂复合诸侯于扈，平宋也，公不与会，齐难故也，书曰诸侯，无功也，于是晋侯不见郑伯，以为贰于楚也，郑子家使执讯而与之书，以告赵宣子，曰，寡君即位三年，召蔡侯而与之事君，九月，蔡侯入于敝邑以行，敝邑以侯宣多之难，寡君是以不得与蔡侯偕，十一月，克减侯宣多，而随蔡侯以朝于执事，十二年，六月，归生佐寡君之嫡夷，以请陈侯于楚，而朝诸君，十四年，七月，寡君又朝，以蒇陈事，十五年，五月，陈侯自敝邑往朝于君，往年正月，烛之武往朝夷也，八月，寡君又往朝，以陈蔡之密迩于楚，而不敢贰焉，则敝邑之故也，虽敝邑之事君，何以不免，在位之中，一朝于襄，而再见于君，夷与孤之二三臣，相及于绛，虽我小国，则篾以过之矣，今大国曰，尔未逞吾志，敝邑有亡，无以加焉，古人有言曰，畏首畏尾，身其馀几，又曰，鹿死不择音，小国之事大国也，德，则其人也，不德，则其鹿也，铤而走险，急何能择，命之罔极，亦知亡矣，将悉敝赋，以待于鯈，唯执事命之，文公二年，六月，壬申，朝于齐，四年，二月，壬戌，为齐侵蔡，亦获成于楚，居大国之间，而从于强令，岂其罪也，大国若弗图，无所逃命，晋巩朔行成于郑，赵穿，公婿池，为质焉。"}, {"ID": 1365, "text": "秋，周甘歜败戎于邥垂，乘其饮酒也。"}, {"ID": 1366, "text": "冬，十月，郑大子夷，石楚，为质于晋。"}, {"ID": 1367, "text": "襄仲如齐，拜谷之盟，复曰，臣闻齐人将食鲁之麦，以臣观之，将不能。齐君之语偷。臧文仲有言曰，民主偷必死。"}]}, {"section": 113, "header": "文公●文公十八年", "data": [{"ID": 1368, "text": "十有八年，春，王二月，丁丑，公薨于台下。"}, {"ID": 1369, "text": "秦伯罃卒。"}, {"ID": 1370, "text": "夏，五月，戊戌，齐人弑其君商人。"}, {"ID": 1371, "text": "六月，癸酉，葬我君文公。"}, {"ID": 1372, "text": "秋，公子遂，叔孙得臣，如齐。"}, {"ID": 1373, "text": "冬，十月，子卒。"}, {"ID": 1374, "text": "夫人姜氏归于齐。"}, {"ID": 1375, "text": "季孙行父如齐。"}, {"ID": 1376, "text": "莒弑其君庶其。"}, {"ID": 1377, "text": "十八年，春，齐侯戒师期，而有疾，医曰，不及秋，将死，公闻之，卜曰，尚无及期，惠伯令龟，卜楚丘占之，曰，齐侯不及期，非疾也，君亦不闻，令龟有咎，二月，丁丑，公薨。"}, {"ID": 1378, "text": "齐懿公之为公子也，与邴歜之父争田，弗胜，及即位，乃掘而刖之，而使歜仆，纳阎职之妻，而使职骖乘。"}, {"ID": 1379, "text": "夏，五月，公游于申池，二人浴于池，歜以扑抶职，职怒，歜曰，人夺女妻而不怒，一抶女庸何伤，职曰，与刖其父而弗能病者何如，乃谋弑懿公，纳诸竹中，归舍爵而行，齐人立公子元。"}, {"ID": 1380, "text": "六月，葬文公。"}, {"ID": 1381, "text": "秋，襄仲，庄叔，如齐，惠公立故，且拜葬也。"}, {"ID": 1382, "text": "文公二妃，敬嬴生宣公，敬嬴嬖，而私事襄仲，宣公长，而属诸襄仲，襄仲欲立之，叔仲不可，仲见于齐侯而请之，齐侯新立，而欲亲鲁，许之。"}, {"ID": 1383, "text": "冬，十月，仲杀恶及视，而立宣公，书曰，子卒，讳之也，仲以君命召惠伯，其宰公冉务人止之，曰，入必死，叔仲曰，死君命可也，公冉务人曰，若君命可死，非君命何听，弗听，乃入，杀而埋之马矢之中，公冉务人奉其帑以奔蔡，既而复叔仲氏。"}, {"ID": 1384, "text": "夫人姜氏归于齐，大归也，将行哭而过市，曰天乎，仲为不道，杀适，立庶，市人皆哭，鲁人谓之哀姜。"}, {"ID": 1385, "text": "莒纪公子生大子仆，又生季佗，爱季佗而黜仆，且多行礼于国，仆因国人以弑纪公，以其宝玉来奔，纳诸宣公，公命与之邑，曰，今日必授，季文子使司寇出诸竟，曰，今日必达，公问其故，季文子使大史克对曰，先大夫臧文仲，教行父事君之礼，行父奉以周旋，弗敢失队，曰，见有礼于其君者事之，如孝子之养父母也，见无礼于其君者诛之，如鹰鸇之逐鸟雀也，先君周公制周礼曰，则以观德，德以处事，事以度功，功以食民，作誓命曰，毁则为贼，掩贼为藏，窃贿为盗，盗器为奸，主藏之名，赖奸之用，为大凶德，有常无赦，在九刑不忘，行父还观莒仆，莫可则也，孝敬忠信为吉德，盗贼藏奸为凶德，夫莒仆，则其孝敬，则弑君父矣，则其忠信，则窃宝玉矣，其人，则盗贼也，其器，则奸兆也，保而利之，则主藏也，以训则昏，民无则焉，不度于善，而皆在于凶德，是以去之，昔高阳氏有才子八人，苍舒，隤敳，梼戭，大临，尨降，庭坚，仲容，叔达，齐圣广渊，明允笃诚，天下之民，谓之八恺，高辛氏有才子八人，伯奋，仲堪，叔献，季仲，伯虎，仲熊，叔豹，季狸，忠肃共懿，宣慈惠和，天下之民，谓之八元，此十六族也，世济其美，不陨其名，以至于尧，尧不能举，舜臣尧，举八恺，使主后土，以揆百事，莫不时序，地平天成，举八元，使布五教于四方，父义，母慈，兄友，弟共，子孝，内平，外成，昔帝鸿氏有不才子，掩义隐贼，好行凶德，丑类恶物，顽嚚不友，是与比周，天下之民，谓之浑敦，少皞氏有不才子，毁信废忠，崇饰恶言，靖谮庸回，服谗蒐慝，以诬盛德，天下之民，谓之穷奇，颛顼有不才子，不可教训，不知话言，告之则顽，舍之则嚚，傲很明德，以乱天常，天下之民，谓之梼杌，此三族也，世济其凶，增其恶名，以至于尧，尧不能去，缙云氏有不才子，贪于饮食，冒于货贿，侵欲崇侈，不可盈厌，聚敛积实，不知纪极，不分孤寡，不恤穷匮，天下之民，以比三凶，谓之饕餮，舜臣尧，宾于四门，流四凶族，浑敦，穷奇，梼杌，饕餮，投诸四裔，以御螭魅，是以尧崩而天下如一，同心戴舜，以为天子，以其举十六相，去四凶也，故虞书数舜之功曰，慎徽五典，五典克从，无违教也，曰，纳于百揆，百揆时序，无废事也，曰宾于四门，四门穆穆，无凶人也，舜有大功二十而为天子，今行父虽未获一吉人，去一凶矣，于舜之功，二十之一也，庶几免于戾乎。"}, {"ID": 1386, "text": "宋武氏之族道昭公子，将奉司城须以作乱。十二月，宋公杀母弟须，及昭公子使戴，庄，桓，之族，攻武氏于司马子伯之馆。遂出武穆之族，使公孙师为司城。公子朝卒，使乐吕为司寇，以靖国人。"}]}, {"section": 114, "header": "宣公●宣公元年", "data": [{"ID": 1387, "text": "元年，春，王正月，公即位。"}, {"ID": 1388, "text": "公子遂如齐逆女，三月，遂以夫人妇姜至自齐。"}, {"ID": 1389, "text": "夏，季，孙行父如齐。"}, {"ID": 1390, "text": "晋放其大夫胥甲父于卫。"}, {"ID": 1391, "text": "公会齐侯于平州。"}, {"ID": 1392, "text": "公子遂如齐。"}, {"ID": 1393, "text": "六月，齐人取济西田。"}, {"ID": 1394, "text": "秋，邾子来朝。"}, {"ID": 1395, "text": "楚子，郑人，侵陈，遂侵宋，晋赵盾帅师救陈，宋公，陈侯，卫侯，曹伯，会晋师于棐林，伐郑。"}, {"ID": 1396, "text": "冬，晋赵穿帅师侵崇。"}, {"ID": 1397, "text": "晋人，宋人，伐郑。"}, {"ID": 1398, "text": "元年，春，王正月，公子遂如齐逆女，尊君命也，三月，遂以夫人妇姜至自齐，尊夫人也。"}, {"ID": 1399, "text": "夏，季文子如齐，纳赂，以请会。"}, {"ID": 1400, "text": "晋人讨不用命者，放胥甲父于卫，而立胥克，先辛奔齐。"}, {"ID": 1401, "text": "会于平州，以定公位。"}, {"ID": 1402, "text": "东门襄仲如齐拜成。"}, {"ID": 1403, "text": "六月，齐人取济西之田，为立公故，以赂齐也。"}, {"ID": 1404, "text": "宋人之弑昭公也，晋荀林父以诸侯之师伐宋，宋及晋平，宋文公受盟于晋，又会诸侯于扈，将为鲁讨齐，皆取赂而还，郑穆公曰，晋不足与也，遂受盟于楚，陈共公之卒，楚人不礼焉，陈灵公受盟于晋，秋，楚子侵陈，遂侵宋，晋赵盾帅师救陈宋，会于棐林，以伐郑也，楚蒍贾救郑，遇于北林，囚晋解扬，晋人乃还。"}, {"ID": 1405, "text": "晋欲求成于秦，赵穿曰，我侵崇，秦急崇必救之，吾以求成焉，冬，赵穿侵崇，秦弗与成。"}, {"ID": 1406, "text": "晋人伐郑，以报北林之役，于是晋侯侈，赵宣，子为政，骤谏而不入，故不竞于楚。"}]}, {"section": 115, "header": "宣公●宣公二年", "data": [{"ID": 1407, "text": "二年，春，王二月，壬子，宋华元帅师，及郑公子归生帅师，战于大棘，宋师败绩，获宋华元。"}, {"ID": 1408, "text": "秦师伐晋。"}, {"ID": 1409, "text": "夏晋人，宋人，卫人，陈人，侵郑。"}, {"ID": 1410, "text": "秋，九月，乙丑，晋赵盾弑其君夷皋。"}, {"ID": 1411, "text": "冬，十月，乙亥，天王崩。"}, {"ID": 1412, "text": "二年，春，郑公子归生受命于楚，伐宋，宋华元，乐吕，御之，二月，壬子，战于大棘，宋师败绩，囚华元，获乐吕，及甲车四百六十乘，俘二百五十人，馘百人，狂狡辂郑人，郑人入于井，倒戟而出之，获狂狡，君子曰，失礼违命，宜其为禽也，戎昭果毅以听之，之谓礼，杀敌为果，致果为毅，易之戮也，将战，华元杀羊食士，其御羊斟不与，及战，曰，畴昔之羊，子为政，今日之事，我为政，与入郑师，故败，君子谓羊斟非人也，以其私憾，败国殄民，于是刑孰大焉，诗所谓人之无良者，其羊斟之谓乎，残民以逞。"}, {"ID": 1413, "text": "宋人以兵车百乘，文马百驷，以赎华元于郑，半入，华元逃归，立于门外，告而入，见叔牂，曰，子之马然也。对曰，非马也，其人也，既合而来奔，宋城，华元为植，巡功，城者讴曰，睅其目，皤其腹，弃甲而复，于思于思，弃甲复来，使其骖乘，谓之曰，牛则有皮，犀兕尚多，弃甲则那。役人曰，从其有皮，丹漆若何？华元曰，去之，夫其口众我寡。"}, {"ID": 1414, "text": "秦师伐晋，以报崇也，遂围焦，夏，晋赵盾救焦，遂自阴地，及诸侯之师侵郑，以报大棘之役，楚斗椒救郑，曰，能欲诸侯而恶其难乎，遂次于郑，以待晋师，赵盾曰，彼宗竞于楚，殆将毙矣，姑益其疾，乃去之。"}, {"ID": 1415, "text": "晋灵公不君，厚敛以雕墙，从台上弹人，而观其辟丸也，宰夫胹熊蹯不熟，杀之，置诸畚，使妇人载以过朝，赵盾，士季，见其手，问其故，而患之，将谏，士季曰，谏而不入，则莫之继也，会请先，不入，则子继之，三进及溜，而后视之，曰，吾知所过矣，将改之。稽首而对曰，人谁无过，过而能改，善莫大焉。《诗》曰：‘靡不有初，鲜克有终’，夫如是，则能补过者鲜矣。君能有终，则社稷之固也，岂惟群臣赖之，又曰，衮职有阙，惟仲山甫补之，能补过也。君能补过，衮不废矣。犹不改，宣子骤谏，公患之，使锄麑贼之，晨往，寝门辟矣，盛服将朝，尚早，坐而假寐，麑退，叹而言曰，不忘恭敬，民之主也，贼民之主，不忠，弃君之命，不信，有一于此，不如死也，触槐而死。"}, {"ID": 1416, "text": "秋，九月，晋侯饮赵盾酒，伏甲将攻之，其右提弥明知之，趋登曰，臣侍君宴，过三爵，非礼也，遂扶以下，公嗾夫獒焉，明搏而杀之，盾曰，弃人用犬，虽猛何为，斗且出，提弥明死之，初，宣子田于首山，舍于翳桑，见灵辄饿，问其病，曰，不食三日矣，食之，舍其半，问之。曰：宦三年矣，未知母之存否。今近焉，请以遗之，使尽之，而为之箪食与肉，置诸橐以与之，既而与为公介，倒戟以御公徒，而免之，问何故，对曰，翳桑之饿人也。问其名居，不告而退，遂自亡也。乙丑，赵穿攻灵公于桃园，宣子未出山而复，大史书曰，赵盾弑其君，以示于朝，宣子曰，不然，对曰，子为正卿。亡不越竟，反不讨贼。非子而谁，宣子曰，呜呼，我之怀矣，自诒伊戚，其我之谓矣。孔子曰：董狐，古之良史也。书法不隐，赵宣子，古之良大夫也，为法受恶，惜也，越竟乃免，宣子使赵穿逆公子黑臀于周，而立之，壬申，朝于武宫。"}, {"ID": 1417, "text": "初，丽姬之乱，诅无畜群公子，自是晋无公族，及成公即位，乃宦卿之适子，而为之田，以为公族，又宦其馀子，亦为馀子，其庶子为公行，晋于是有公族，馀子，公行，赵盾请以括为公族，曰，君姬氏之爱子也，微君姬氏，则臣狄人也，公许之，冬，赵盾为旄车之族，使屏季以其故族为公族大夫。"}]}, {"section": 116, "header": "宣公●宣公三年", "data": [{"ID": 1418, "text": "三年，春，王正月，郊牛之口伤，改卜牛，牛死，乃不郊，犹三望。"}, {"ID": 1419, "text": "葬匡王。"}, {"ID": 1420, "text": "楚子伐陆浑之戎。"}, {"ID": 1421, "text": "夏，楚人侵郑。"}, {"ID": 1422, "text": "秋，赤狄侵齐。"}, {"ID": 1423, "text": "宋师围曹。"}, {"ID": 1424, "text": "冬，十月，丙戌，郑伯兰卒。"}, {"ID": 1425, "text": "葬郑穆公。"}, {"ID": 1426, "text": "三年，春，不郊而望，皆非礼也，望，郊之属也，不郊，亦无望可也。"}, {"ID": 1427, "text": "晋侯伐郑，及郔，郑及晋平，士会入盟。"}, {"ID": 1428, "text": "楚子伐陆浑之戎，遂至于雒，观兵于周疆，定王使王孙满劳楚子，楚子问鼎之大小轻重焉，对曰，在德不在鼎，昔夏之方有德也，远方图物，贡金九牧，铸鼎象物，百物而为之备，使民知神奸，故民入川泽山林，不逢不若，螭魅罔两，莫能逢之，用能协于上下，以承天休，桀有昏德，鼎迁于商，载祀六百，商纣暴虐，鼎迁于周，德之休明，虽小，重也，其奸回昏乱，虽大，轻也，天祚明德，有所底止，成王定鼎于郏鄏，卜世三十，卜年七百，天所命也，周德虽衰，天命未改，鼎之轻重，未可问也。"}, {"ID": 1429, "text": "夏，楚人侵郑，郑即晋，故也。"}, {"ID": 1430, "text": "宋文公即位三年，杀母弟须，及昭公子，武氏之谋也，使戴桓之族，攻武氏于司马子伯之馆，尽逐武穆之族，武穆之族，以曹师伐宋，秋，宋师围曹，报武氏之乱也。"}, {"ID": 1431, "text": "冬，郑穆公卒，初，郑文公有贱妾，曰燕姞，梦天使与己兰，曰，余为伯鯈，余而祖也，以是为而子，以兰有国香，人服媚之如是，既而文公见之，与之兰而御之，辞曰，妾不才，幸而有子，将不信，敢徵兰乎，公曰，诺，生穆公，名之曰兰，文公报郑子之妃，曰陈妫，生子华，子臧，子臧得罪而出，诱子华而杀之南里，使盗杀子臧于陈宋之间，又娶于江，生公子士，朝于楚，楚人酖之，及叶而死，又娶于苏，生子瑕，子俞弥，俞弥早卒，泄驾恶瑕，文公亦恶之，故不立也，公逐群公子，公子兰奔晋，从晋文公伐郑，石癸曰，吾闻姬姞耦，其子孙必蕃，姞，吉人也，后稷之元妃也，今公子兰，姞甥也，天或启之，必将为君，其后必蕃，先纳之，可以亢宠，与孔将锄，侯宣多，纳之，盟于大宫，而立之，以与晋平，穆公有疾，曰，兰死，吾其死乎，吾所以生也，刈兰而卒。"}]}, {"section": 117, "header": "宣公●宣公四年", "data": [{"ID": 1432, "text": "四年，春，王正月，公及齐侯平莒及郯，莒人不肯，公伐莒，取向。"}, {"ID": 1433, "text": "秦伯稻卒。"}, {"ID": 1434, "text": "夏，六月，乙酉，郑公子归生弑其君夷。"}, {"ID": 1435, "text": "赤狄侵齐。"}, {"ID": 1436, "text": "秋，公如齐，公至自齐。"}, {"ID": 1437, "text": "冬，楚子伐郑。"}, {"ID": 1438, "text": "四年，春，公及齐侯平莒及郯，莒人不肯，公伐莒取向，非礼也，平国以礼，不以乱，伐而不治，乱也，以乱平乱，何治之有无治，何以行礼。"}, {"ID": 1439, "text": "楚人献鼋于郑灵公，公子宋，与子家将见，子公之食指动，以示子家，曰，他日我如此，必尝异味，及入，宰夫将解鼋，相视而笑，公问之，子家以告，及食大夫鼋，召子公而弗与也，子公怒，染指于鼎，尝之而出，公怒，欲杀子公，子公与子家谋先，子家曰，畜老犹惮杀之，而况君乎，反谮子家，子家惧而从之，夏弑灵公，书曰，郑公子归生弑其君夷，权不足也，君子曰，仁而不武，无能达也，凡弑君称君，君无道也，称臣，臣之罪也，郑人立子良，辞曰，以贤则去疾不足，以顺，则公子坚长，乃立襄公，襄公将去穆氏，而舍子良，子良不可曰，穆氏宜存，则固愿也，若将亡之，则亦皆亡，去疾何为，乃舍之，皆为大夫。"}, {"ID": 1440, "text": "初，楚司马子良，生子越椒，子文曰，必杀之，是子也，熊虎之状，而豺狼之声，弗杀，必灭若敖氏矣，谚曰，狼子野心，是乃狼也，其可畜乎，子良不可，子文以为大戚，及将死，聚其族曰，椒也知政，乃速行矣，无及于难，且泣曰，鬼犹求食。若敖氏之鬼，不其馁而！及令尹子文卒，斗般为令尹，子越为司马，蒍贾为工正，谮子扬而杀之，子越为令尹，已为司马，子越又恶之，乃以若敖氏之族，圄伯嬴于轑阳，而杀之，遂处烝野，将攻王，王以三王之子为质焉，弗受，师于漳澨，秋，七月，戊戌，楚子与若敖氏战于皋浒，伯棼射王，汰輈，及鼓跗，著于丁宁，又射，汰輈，以贯笠毂，师惧，退，王使巡师曰，吾先君文王克息，获三矢焉，伯棼窃其二，尽于是矣，鼓而进之，遂灭若敖氏，初，若敖娶于䢵，生斗伯比，若敖卒，从其母畜于邧，淫于邧子之女，生子文焉，邧夫人使弃诸梦中，虎乳之，邧子田，见之，惧而归，夫人以告，遂使收之。楚人谓乳谷，谓虎于菟。故命之曰斗谷于菟，以其女妻伯比，实为令尹子文，其孙箴尹克黄，使于齐，还及宋，闻乱，其人曰，不可以人矣，箴尹曰，弃君之命，独谁受之，君，天也，天可逃乎，遂归复命，而自拘于司败，王思子文之治楚国也，曰，子文无后，何以劝善，使复其所，改命曰生。"}, {"ID": 1441, "text": "冬，楚子伐郑，郑未服也。"}]}, {"section": 118, "header": "宣公●宣公五年", "data": [{"ID": 1442, "text": "五年，春，公如齐。"}, {"ID": 1443, "text": "夏，公至自齐。"}, {"ID": 1444, "text": "秋，九月，齐高固来逆叔姬。"}, {"ID": 1445, "text": "叔孙得臣卒。"}, {"ID": 1446, "text": "冬，齐高固及子叔姬来。"}, {"ID": 1447, "text": "楚人伐郑。"}, {"ID": 1448, "text": "五年，春，公如齐，高固使齐侯止公，请叔姬焉。"}, {"ID": 1449, "text": "夏，公至自齐，书过也。"}, {"ID": 1450, "text": "秋，九月，齐高固来逆女，自为也，故书曰，逆叔姬，即自逆也。"}, {"ID": 1451, "text": "冬，来，反马也。"}, {"ID": 1452, "text": "楚子伐郑，陈及楚平，晋荀林父救郑伐陈。"}, {"ID": 1453, "text": "五年，春，公如齐，高固使齐侯止公，请叔姬焉。"}, {"ID": 1454, "text": "夏，公至自齐，书过也。"}, {"ID": 1455, "text": "秋，九月，齐高固来逆女，自为也，故书曰，逆叔姬，即自逆也。"}, {"ID": 1456, "text": "冬，来，反马也。"}, {"ID": 1457, "text": "楚子伐郑，陈及楚平，晋荀林父救郑伐陈。"}]}, {"section": 119, "header": "宣公●宣公六年", "data": [{"ID": 1458, "text": "六年，春，晋赵盾，卫孙免，侵陈。"}, {"ID": 1459, "text": "夏，四月。"}, {"ID": 1460, "text": "秋，八月，螽。"}, {"ID": 1461, "text": "冬，十月。"}, {"ID": 1462, "text": "六年，春，晋卫侵陈，陈即楚故也。"}, {"ID": 1463, "text": "夏，定王使子服求后于齐。"}, {"ID": 1464, "text": "秋，赤狄伐晋，围怀，及邢丘，晋侯欲伐之，中行桓子曰，使疾其民，以盈其贯，将可殪也，《周书》曰：殪戎殷，此类之谓也。"}, {"ID": 1465, "text": "冬，召桓公逆王后于齐。"}, {"ID": 1466, "text": "楚人伐郑，取成而还。"}, {"ID": 1467, "text": "郑公子曼满，与王子伯廖语，欲为卿伯廖告人曰，无德而贪，其在周易丰之离，弗过之矣，间一岁，郑人杀之。"}]}, {"section": 120, "header": "宣公●宣公七年", "data": [{"ID": 1468, "text": "七年，春，卫侯使孙良夫来盟。"}, {"ID": 1469, "text": "夏，公会齐侯伐莱。"}, {"ID": 1470, "text": "秋，公至自伐莱。"}, {"ID": 1471, "text": "大旱。"}, {"ID": 1472, "text": "冬，公会晋侯，宋公，卫侯，郑伯，曹伯，于黑壤。"}, {"ID": 1473, "text": "七年，春，卫孙桓子来盟，始通，且谋会晋也。"}, {"ID": 1474, "text": "夏，公会齐侯伐莱，不与谋也，凡师出，与谋曰及，不与谋曰会。"}, {"ID": 1475, "text": "赤狄侵晋，取向阴之禾。"}, {"ID": 1476, "text": "郑及晋平，公子宋之谋也，故相郑伯以会，冬，盟于黑壤，王叔桓公临之，以谋不睦。"}, {"ID": 1477, "text": "晋侯之立也，公不朝焉，又不使大夫聘晋人止公于会，盟于黄父，公不与盟，以赂免，故黑壤之盟不书，讳之也。"}]}, {"section": 121, "header": "宣公●宣公八年", "data": [{"ID": 1478, "text": "八年，春，公至自会。"}, {"ID": 1479, "text": "夏，六月，公子遂如齐，至黄，乃复。"}, {"ID": 1480, "text": "辛巳，有事于大庙，仲遂卒于垂，壬午，犹绎，万入，去龠。"}, {"ID": 1481, "text": "戊子，夫人嬴氏薨。"}, {"ID": 1482, "text": "晋师，白狄，伐秦。"}, {"ID": 1483, "text": "楚人灭舒蓼。"}, {"ID": 1484, "text": "秋，七月，甲子，日有食之，既。"}, {"ID": 1485, "text": "冬，十月，己丑，葬我小君敬嬴，雨不克葬，庚寅，日中而克葬。"}, {"ID": 1486, "text": "城平阳。"}, {"ID": 1487, "text": "楚师伐陈。"}, {"ID": 1488, "text": "八年，春，白狄及晋平，夏，会晋伐秦，晋人获秦谍，杀诸绛市，六日而苏。"}, {"ID": 1489, "text": "有事于大庙，襄仲卒而绎，非礼也。"}, {"ID": 1490, "text": "楚为众舒叛故，伐舒蓼，灭之，楚子疆之。"}, {"ID": 1491, "text": "及滑汭，盟吴越而还。"}, {"ID": 1492, "text": "晋胥克有蛊疾，郤缺为政，秋，废胥克，使赵朔佐下军。"}, {"ID": 1493, "text": "冬，葬敬嬴，旱无麻，始用葛茀，雨不克葬，礼也，礼，卜葬先远日，辟不怀也。"}, {"ID": 1494, "text": "城平阳，书时也。"}, {"ID": 1495, "text": "陈及晋平，楚师伐陈，取成而还。"}, {"ID": 1496, "text": "八年，春，白狄及晋平，夏，会晋伐秦，晋人获秦谍，杀诸绛市，六日而苏。"}, {"ID": 1497, "text": "有事于大庙，襄仲卒而绎，非礼也。"}, {"ID": 1498, "text": "楚为众舒叛故，伐舒蓼，灭之，楚子疆之。"}, {"ID": 1499, "text": "及滑汭，盟吴越而还。"}, {"ID": 1500, "text": "晋胥克有蛊疾，郤缺为政，秋，废胥克，使赵朔佐下军。"}, {"ID": 1501, "text": "冬，葬敬嬴，旱无麻，始用葛茀，雨不克葬，礼也，礼，卜葬先远日，辟不怀也。"}, {"ID": 1502, "text": "城平阳，书时也。"}, {"ID": 1503, "text": "陈及晋平，楚师伐陈，取成而还。"}]}, {"section": 122, "header": "宣公●宣公九年", "data": [{"ID": 1504, "text": "九年，春，王正月，公如齐，公至自齐。"}, {"ID": 1505, "text": "夏，仲孙蔑如京师。"}, {"ID": 1506, "text": "齐侯伐莱。"}, {"ID": 1507, "text": "秋，取根牟。"}, {"ID": 1508, "text": "八月，滕子卒。"}, {"ID": 1509, "text": "九月，晋侯，宋公，卫侯，郑伯，曹伯，会于扈。"}, {"ID": 1510, "text": "晋荀林父帅师伐陈。"}, {"ID": 1511, "text": "辛酉，晋侯黑臀卒于扈。"}, {"ID": 1512, "text": "冬，十月，癸酉，卫侯郑卒。"}, {"ID": 1513, "text": "宋人围滕。"}, {"ID": 1514, "text": "楚子伐郑。"}, {"ID": 1515, "text": "晋郤缺帅师救郑。"}, {"ID": 1516, "text": "陈杀其大夫泄冶。"}, {"ID": 1517, "text": "九年，春，王使来徵聘，夏，孟献子聘于周，王以为有礼，厚贿之。"}, {"ID": 1518, "text": "秋，取根牟，言易也。"}, {"ID": 1519, "text": "滕昭公卒。"}, {"ID": 1520, "text": "会于扈，讨不睦也，陈侯不会，晋荀林父以诸侯之师伐陈，晋侯卒于扈，乃还。"}, {"ID": 1521, "text": "冬，宋人围滕，因其丧也。"}, {"ID": 1522, "text": "陈灵公与孔宁，仪行父，通于夏姬，皆衷其衵服以戏于朝，泄冶谏曰，公卿宣淫，民无效焉，且闻不令，君其纳之，公曰，吾能改矣，公告二子，二子请杀之，公弗禁，遂杀泄冶，孔子曰：“《诗》云：‘民之多辟，无自立辟’，其泄冶之谓乎。”"}, {"ID": 1523, "text": "楚子为厉之役故，伐郑。"}, {"ID": 1524, "text": "晋郤缺救郑，郑伯败楚师于柳棼，国人皆喜，唯子良忧，曰，是国之灾也，吾死无日矣。"}]}, {"section": 123, "header": "宣公●宣公十年", "data": [{"ID": 1525, "text": "十年，春，公如齐，公至自齐。"}, {"ID": 1526, "text": "齐人归我济西田。"}, {"ID": 1527, "text": "夏，四月，丙辰，日有食之。"}, {"ID": 1528, "text": "己巳，齐侯元卒。"}, {"ID": 1529, "text": "齐崔氏出奔卫。"}, {"ID": 1530, "text": "公如齐，五月，公至自齐。"}, {"ID": 1531, "text": "癸巳，陈夏徵舒弑其君平国。"}, {"ID": 1532, "text": "六月，宋师伐滕。"}, {"ID": 1533, "text": "公孙归父如齐。"}, {"ID": 1534, "text": "葬齐惠公，晋人，宋人，卫人，曹人，伐郑。"}, {"ID": 1535, "text": "秋，天王使王季子来聘。"}, {"ID": 1536, "text": "公孙归父帅师伐邾，取绎。"}, {"ID": 1537, "text": "大水。"}, {"ID": 1538, "text": "季孙行父如齐。"}, {"ID": 1539, "text": "冬，公孙归父如齐，齐侯使国佐来聘。"}, {"ID": 1540, "text": "饥，楚子伐郑。"}, {"ID": 1541, "text": "十年，春，公如齐，齐侯以我服故，归济西之田。"}, {"ID": 1542, "text": "夏，齐惠公卒，崔杼有宠于惠公，高，国畏其逼也，公卒而逐之，奔卫，书曰，崔氏，非其罪也，且告以族，不以名，凡诸侯之大夫违，告于诸侯曰，某氏之守臣某，失守宗庙，敢告，所有玉帛之使者则告，不然则否。"}, {"ID": 1543, "text": "公如齐奔丧。"}, {"ID": 1544, "text": "陈灵公与孔宁，仪行父，饮酒于夏氏，公谓行父曰，徵舒似女，对曰，亦似君，徵舒病之，公出，自其厩射而杀之，二子奔楚。"}, {"ID": 1545, "text": "滕人恃晋而不事宋，六月，宋师伐滕。"}, {"ID": 1546, "text": "郑及楚平，诸侯之师伐郑，取成而还。"}, {"ID": 1547, "text": "秋，刘康公来报聘。"}, {"ID": 1548, "text": "师伐邾，取绎。"}, {"ID": 1549, "text": "季文子初聘于齐。"}, {"ID": 1550, "text": "冬子家如齐，伐邾故也，国武子来报聘。"}, {"ID": 1551, "text": "楚子伐郑，晋士会救郑，逐楚师于颍北，诸侯之师戍郑，郑子家卒，郑人讨幽公之乱，斫子家之棺而逐其族，改葬幽公，諡之曰灵。"}]}, {"section": 124, "header": "宣公●宣公十一年", "data": [{"ID": 1552, "text": "十有一年，春，王正月。"}, {"ID": 1553, "text": "夏，楚子，陈侯，郑伯，盟于辰陵。"}, {"ID": 1554, "text": "公孙归父会齐人伐莒。"}, {"ID": 1555, "text": "秋，晋侯会狄于攒函。"}, {"ID": 1556, "text": "冬，十月，楚人杀陈夏徵舒。"}, {"ID": 1557, "text": "丁亥，楚子入陈，纳公孙宁仪行父于陈。"}, {"ID": 1558, "text": "十一年，春楚子伐郑，及栎，子良曰，晋楚不务德而兵争，与其来者可也，晋楚无信，我焉得有信，乃从楚，夏，楚盟于辰陵，陈郑服也。"}, {"ID": 1559, "text": "楚左尹子重侵宋，王待诸郔。"}, {"ID": 1560, "text": "令尹蒍艾猎城沂，使封人虑事，以授司徒，量功命日，分财用，平板干，称畚筑，程土物，议远迩，略基趾，具糇粮，度有司，事三旬而成，不愆于素。"}, {"ID": 1561, "text": "晋郤成子求成于众狄，众狄疾赤狄之役，遂服于晋，秋，会于攒函，众狄服也，是行也，诸大夫欲召狄，郤成子曰，吾闻之，非德莫如勤，非勤何以求人，能勤有继，其从之也，诗曰，文王既勤止，文王犹勤，况寡德乎。"}, {"ID": 1562, "text": "冬，楚子为陈夏氏乱故，伐陈，谓陈人无动，将讨于少西氏，遂入陈，杀夏徵舒，轘诸栗门，因县陈，陈侯在晋，申叔时使于齐反，复命而退，王使让之曰，夏徵舒为不道，弑其君，寡人以诸侯讨而戮之，诸侯县公皆庆寡人，女独不庆寡人，何故，对曰，犹可辞乎，王曰，可哉，曰，夏徵舒弑其君，其罪大矣，讨而戮之，君之义也，抑人亦有言曰，牵牛以蹊人之田，而夺之牛，牵牛以蹊者，信有罪矣，而夺之牛，罚已重矣，诸侯之从也，曰，讨有罪也，今县陈，贪其富也，以讨召诸侯，而以贪归之，无乃不可乎，王曰，善哉，吾未之闻也，反之，可乎，对曰，吾侪小人，所谓取诸其怀而与之也，乃复封陈，乡取一人焉以归，谓之夏州，故书曰，楚子入陈，纳公孙宁，仪行父，于陈，书有礼也。"}, {"ID": 1563, "text": "厉之役，郑伯逃归，自是楚未得志焉，郑既受盟于辰陵，又徼事于晋。"}]}, {"section": 125, "header": "宣公●宣公十二年", "data": [{"ID": 1564, "text": "十有二年，春，葬陈灵公。"}, {"ID": 1565, "text": "楚子围郑。"}, {"ID": 1566, "text": "夏，六月，乙卯，晋荀林父帅师及楚子战于邲，晋师败绩。"}, {"ID": 1567, "text": "秋，七月。"}, {"ID": 1568, "text": "冬，十有二月，戊寅，楚子灭萧。"}, {"ID": 1569, "text": "晋人，宋人，卫人，曹人，同盟于清丘，宋师伐陈，卫人救陈。"}, {"ID": 1570, "text": "十二年，春，楚子围郑，旬有七日，郑人卜行成不吉，卜临于大宫，且巷出车，吉，国人大临，守陴者皆哭，楚子退师，郑人修城，进复围之。三月，克之，入自皇门，至于逵路，郑伯肉袒牵羊以逆，曰，孤不天，不能事君，使君怀怒，以及敝邑，孤之罪也，敢不唯命是听。其俘诸江南，以实海滨，亦唯命，其翦以赐诸侯，使臣妾之，亦唯命，若惠顾前好，徼福于厉，宣，桓，武，不泯其社稷，使改事君，夷于九县，君之惠也，孤之愿也，非所敢望也，敢布腹心，君实图之，左右曰，不可许也，得国无赦。王曰，其君能下人，必能信用其民矣，庸可几乎，退三十里，而许之平，潘尪入盟，子良出质。"}, {"ID": 1571, "text": "夏，六月，晋师救郑，荀林父将中军，先縠佐之，士会将上军，郤克佐之，赵朔将下军，栾书佐之，赵括，赵婴齐，为中军大夫，巩朔，韩穿，为上军大夫，荀首，赵同，为下军大夫，韩厥为司马及河，闻郑既及楚平，桓子欲还，曰，无及于郑，而剿民，焉用之，楚归而动，不后，随武子曰，善，会闻用师观衅而动，德，刑，政，事，典礼，不易，不可敌也，不为是征，楚军讨郑，怒其贰而哀其卑，叛而伐之，服而舍之，德刑成矣，伐叛，刑也，柔服，德也，二者立矣，昔岁入陈，今兹入郑，民不罢劳，君无怨讟，政有经矣，荆尸而举，商农工贾，不败其业。而卒乘辑睦，事不奸矣。蒍敖为宰，择楚国之令典，军行，右辕，左追蓐，前茅虑无，中权，后劲，百官象物而动，军政不戒而备，能用典矣，其君之举也，内姓选于亲，外姓选于旧，举不失德，赏不失劳，老有加惠，旅有施舍，君子小人，物有服章，贵有常尊，贱有等威，礼不逆矣，德立刑行，政成事时，典从礼顺，若之何敌之，见可而进，知难而退，军之善政也，兼弱攻昧，武之善经也，子姑整军而经武乎，犹有弱而昧者，何必楚，仲虺有言曰，取乱侮亡，兼弱也，汋曰，于铄王师，遵养时晦，耆昧也，武曰，无竞惟烈，抚弱耆昧，以务烈所，可也，彘子曰，不可，晋所以霸，师武臣力也，今失诸侯，不可谓力，有敌而不从，不可谓武，由我失霸，不如死。且成师以出，闻敌强而退，非夫也。命有军师，而卒以非夫，唯群子能，我弗为也，以中军佐济。"}, {"ID": 1572, "text": "知庄子曰，此师殆哉，周易有之，在师之临曰，师出以律，否臧凶，执事顺成为臧，逆为否，众散为弱，川壅为泽，有律以如己也，故曰，律否臧，且律竭也，盈而以竭，夭且不整，所以凶也，不行谓之临，有帅而不从，临孰甚焉，此之谓矣，果遇必败，彘子尸之，虽免而归，必有大咎，韩献子谓桓子曰，彘子以偏师陷，子罪大矣，子为元帅，师不用命，谁之罪也，失属亡师，为罪已重，不如进也，事之不捷，恶有所分，与其专罪，六人同之，不犹愈乎，师遂济。"}, {"ID": 1573, "text": "楚子北师次于郔，沈尹将中军，子重将左，子反将右，将饮马于河而归，闻晋师既济，王欲还，嬖人伍参欲战，令尹孙叔敖弗欲，曰，昔岁入陈，今兹入郑，不无事矣，战而不捷，参之肉，其足食乎，参曰，若事之捷，孙叔为无谋矣，不捷，参之肉，将在晋军，可得食乎，令尹南辕反旆，伍参言于王曰，晋之从政者新，未能行令，其佐先縠，刚愎不仁，未肯用命，其三帅者，专行不获，听而无上，众谁适从，此行也，晋师必败，且君而逃臣，若社稷何，王病之，告令尹，改乘辕而北之，次于管以待之。"}, {"ID": 1574, "text": "晋师在敖鄗之间，郑皇戌使如晋师曰，郑之从楚，社稷之故也，未有贰心，楚师骤胜而骄，其师老矣，而不设备，子击之，郑师为承，楚师必败，彘子曰，败楚服郑，于此在矣，必许之。栾武子曰：楚自克庸以来，其君无日不讨国人而训之于民生之不易，祸至之无日，戒惧之不可以怠。在军，无日不讨军实而申儆之，于胜之不可保，纣之百克，而卒无后，训之以若敖，蚡冒，筚路蓝缕，以启山林，箴之曰，民生在勤，勤则不匮，不可谓骄，先大夫子犯有言曰，师直为壮，曲为老，我则不德，而徼怨于楚，我曲楚直，不可谓老，其君之戎，分为二广，广有一卒，卒偏之两，右广初驾，数及日中，左则受之，以至于昏，内官序当其夜，以待不虞，不可谓无备，子良，郑之良也，师叔，楚之崇也，师叔入盟，子良在楚，楚郑亲矣，来劝我战，我克则来，不克遂往，以我卜也，郑不可从，赵括，赵同，曰，率师以来，唯敌是求，克敌得属，又何俟，必从彘子，知季曰，原屏，咎之徒也。赵庄子曰，栾伯，善哉，实其言，必长晋国。"}, {"ID": 1575, "text": "楚少宰如晋师。曰，寡君少遭闵凶，不能文，闻二先君之出入此行也，将郑是训定，岂敢求罪于晋，二三子无淹久，随季对曰，昔平王命我先君文侯曰，与郑夹辅周室，毋废王命，今郑不率，寡君使群臣问诸郑，岂敢辱候人，敢拜君命之辱，彘子以为谄，使赵括从而更之曰，行人失辞，寡君使群臣迁大国之迹于郑，曰，无辟敌，群臣无所逃命，楚子又使求成于晋，晋人许之，盟有日矣，楚许伯御乐伯，摄叔为右，以致晋师，许伯曰，吾闻致师者，御靡旌，摩垒而还，乐伯曰，吾闻致师者，左射以菆，代御执辔，御下两马，掉鞅而还，摄叔曰，吾闻致师者，右入垒，折馘，执俘而还，皆行其所闻而复，晋人逐之，左右角之，乐伯左射马而右射人，角不能进，矢一而已。麋兴于前，射麋丽龟。晋鲍癸当其后，使摄叔奉麋献焉，曰，以岁之非时，献禽之未至，敢膳诸从者，鲍癸止之曰，其左善射，其右有辞，君子也，既免。"}, {"ID": 1576, "text": "晋魏锜求，公族未得，而怒，欲败晋师，请致师，弗许，请使，许之，遂往请战而还，楚潘党逐之，及荧泽，见六麋，射一麋以顾献。曰：子有军事，兽人无乃不给于鲜，敢献于从者，叔党命去之。赵旃求卿未得，且怒于失楚之致师者，请挑战，弗许，请召盟，许之，与魏锜皆命而往，郤献子曰，二憾往矣，弗备必败，彘子曰，郑人劝战，弗敢从也，楚人求成，弗能好也，师无成命，多备何为，士季曰，备之善，若二子怒楚，楚人乘我，丧师无日矣，不如备之，楚之无恶，除备而盟，何损于好，若以恶来，有备不败，且虽诸侯相见，军卫不彻，警也，彘子不可。"}, {"ID": 1577, "text": "士季使巩朔，韩穿，帅七覆于敖前，故上军不败，赵婴齐使其徒先具舟于河，故败而先济。"}, {"ID": 1578, "text": "潘党既逐魏锜，赵旃夜至于楚军，席于军门之外，使其徒入之，楚子为乘，广三十乘，分为左右，右广，鸡鸣而驾，日中而说，左则受之，日入而说，许偃御右广，养由基为右，彭名御左广，屈荡为右，乙卯，王乘左广，以逐赵旃，赵旃弃车而走林，屈荡搏之，得其甲裳，晋人惧二子之怒楚师也，使軘车逆之，潘党望其尘，使骋而告曰，晋师至矣，楚人亦惧王之入晋军也，遂出陈，孙叔曰，进之，宁我薄人，无人薄我，诗云，元戎十乘，以先启行，先人也，军志曰，先人有夺人之心，薄之也。遂疾进师，车驰卒奔，乘晋军。桓子不知所为，鼓于军中，曰，先济者有赏，中军下军争舟，舟中之指可掬也。"}, {"ID": 1579, "text": "晋师右移，上军未动，工尹齐，将右拒卒，以逐下军，楚子使唐狡，与蔡鸠居，告唐惠侯，曰，不谷不德而贪，以遇大敌，不谷之罪也，然楚不克，君之羞也，敢藉君灵，以济楚师，使潘党率游阙四十乘，从唐侯以为左拒，以从上军，驹伯曰，待诸乎，随季曰，楚师方壮，若萃于我，吾师必尽，不如收而去之，分谤生民，不亦可乎，殿其卒而退，不败。"}, {"ID": 1580, "text": "王见右广，将从之乘，屈荡尸之曰，君以此始，亦必以终，自是楚之乘，广先左，晋人或以广队，不能进，楚人惎之脱扃，少进，马还，又惎之拔旆投衡，乃出，顾曰，吾不如大国之数奔也，赵旃以其良马二，济其兄与叔父，以他马反，遇敌不能去，弃车而走林，逢大夫与其二子乘，谓其二子无顾，顾曰，赵傁在后，怒之，使下，指木曰，尸女于是，授赵旃绥以免，明日以表尸之，皆重获在木下，楚熊负羁囚知罃，知庄子以其族反之，厨武子御，下军之士多从之，每射，抽矢菆，纳诸厨子之房，厨子怒曰，非子之求，而蒲之爱，董泽之蒲，可胜既乎，知季曰，不以人子，吾子其可得乎，吾不可以苟射故也，射连尹襄老，获之，遂载其尸，射公子谷臣，囚之，以二者还，及昏，楚师军于邲，晋之馀师不能军，宵济，亦终夜有声，丙辰，楚重至于邲，遂次于衡雍，潘党曰，君盍筑武军，而收晋尸以为京观，臣闻克敌，必示子孙，以无忘武功，楚子曰，非尔所知也，夫文，止戈为武，武王克商，作颂曰，载戢干戈，载櫜弓矢，我求懿德，肆于时夏，允王保之，又作武，其卒章曰，耆定尔功，其三曰，铺时绎思，我徂维求定，其六曰，绥万邦，屡丰年，夫武，禁暴，戢兵，保大，定功，安民，和众，丰财，者也，故使子孙无忘其章，今我使二国暴骨，暴矣，观兵以威诸侯，兵不戢矣，暴而不戢，安能保大，犹有晋在，焉得定功，所违民欲犹多，民何安焉，无德而强争诸侯，何以和众，利人之几，而安人之乱，以为己荣，何以丰财，武有七德，我无一焉，何以示子孙，其为先君宫，告成事而已，武非吾功也，古者明王，伐不敬，取其鲸鲵而封之，以为大戮，于是乎有京观，以惩淫慝，今罪无所，而民皆尽忠，以死君命，又何以为京观乎，祀于河作先君宫，告成事而还。"}, {"ID": 1581, "text": "是役也，郑石制，实入楚师，将以分郑，而立公子鱼臣，辛未，郑杀仆叔及子服，君子曰，史佚所谓毋怙乱者，谓是类也，诗曰，乱离瘼矣，爰其适归，归于怙乱者也夫，郑伯，许男，如楚，秋，晋师归，桓子请死，晋侯欲许之，士贞子谏曰，不可，城濮之役，晋师三日谷，文公犹有忧色，左右曰，有喜而忧，如有忧而喜乎，公曰，得臣犹在，忧未歇也，困兽犹斗，况国相乎，及楚杀子玉，公喜而后可知也，曰，莫余毒也已，是晋再克，而楚再败也，楚是以再世不竞，今天或者大警晋也，而又杀林父以重楚胜，其无乃久不竞乎，林父之事君也，进思尽忠，退思补过，社稷之卫也，若之何杀之，夫其败也，如日月之食焉，何损于明，晋侯使复其位。"}, {"ID": 1582, "text": "冬，楚子伐萧，宋华椒以蔡人救萧，萧人囚熊相宜僚，及公子丙，王曰，勿杀，吾退，萧人杀之，王怒，遂围萧，萧溃，申公巫臣曰，师人多寒，王巡三军，拊而勉之，三军之士，皆如挟纩，遂傅于萧，还无社与司马卯言，号申叔展，叔展曰，有麦麴乎，曰，无，有山鞠穷乎，曰，无，河鱼腹疾奈何，曰，目于眢井而拯之，若为茅绖，哭井则已，明日，萧溃，申叔视其井，则茅绖存焉，号而出之。"}, {"ID": 1583, "text": "晋原縠，宋华椒，卫孔达，曹人，同盟于清丘。曰，恤病讨贰，于是卿不书，不实其言也，宋为盟故，伐陈，卫人救之。孔达曰，先君有约言焉，若大国讨，我则死之。"}]}, {"section": 126, "header": "宣公●宣公十三年", "data": [{"ID": 1584, "text": "十有三年，春，齐师伐莒。"}, {"ID": 1585, "text": "夏，楚子伐宋。"}, {"ID": 1586, "text": "秋，螽，冬，晋杀其大夫先縠。"}, {"ID": 1587, "text": "十三年，春，齐师伐莒，莒恃晋而不事齐故也。"}, {"ID": 1588, "text": "夏，楚子伐宋，以其救萧也，君子曰，清丘之盟，唯宋可以免焉。"}, {"ID": 1589, "text": "秋，赤狄伐晋，及清，先縠召之也。"}, {"ID": 1590, "text": "冬，晋人讨邲之败，与清之师，归罪于先縠而杀之，尽灭其族，君子曰，恶之来也，己则取之，其先縠之谓乎。"}, {"ID": 1591, "text": "清丘之盟，晋以卫之救陈也，讨焉，使人弗去，曰，罪无所归，将加而师，孔达曰苟利社稷，请以我说，罪我之由，我则为政，而亢大国之讨，将以谁任，我则死之。"}]}, {"section": 127, "header": "宣公●宣公十四年", "data": [{"ID": 1592, "text": "十有四年，春，卫杀其大夫孔达，夏，五月，壬申，曹伯寿卒。"}, {"ID": 1593, "text": "晋侯伐郑。"}, {"ID": 1594, "text": "秋，九月，楚子围宋。"}, {"ID": 1595, "text": "葬曹文公。"}, {"ID": 1596, "text": "冬，公孙归父会齐侯于谷。"}, {"ID": 1597, "text": "十四年，春，孔达缢而死，卫人以说于晋，而免，遂告于诸侯曰，寡君有不令之臣达，构我敝邑于大国，既伏其罪矣，敢告，卫人以为成劳，复室其子，使复其位。"}, {"ID": 1598, "text": "夏，晋侯伐郑，为邲故也，告于诸侯，蒐焉而还，中行桓子之谋也，曰，示之以整，使谋而来，郑人惧，使子张代子良于楚，郑伯如楚，谋晋故也，郑以子良为有礼，故召之。"}, {"ID": 1599, "text": "楚子使申舟聘于齐，曰，无假道于宋，亦使公子冯聘于晋，不假道于郑，申舟以孟诸之役恶宋，曰，郑昭，宋聋，晋使不害，我则必死，王曰，杀女，我伐之。见犀而行。及宋，宋人止之，华元曰，过我而不假道，鄙我也，鄙我，亡也，杀其使者，必伐我，伐我，亦亡也，亡一也，乃杀之，楚子闻之，投袂而起，屦及于窒皇，剑及于寝门之外，车及于蒲胥之市，秋，九月，楚子围宋。"}, {"ID": 1600, "text": "冬，公孙归父会齐侯于谷，见晏桓子，与之言鲁乐，桓子告高宣子，曰，子家其亡乎，怀于鲁矣，怀必贪，贪必谋人，谋人，人亦谋己，一国谋之，何以不亡。"}, {"ID": 1601, "text": "孟献子言于公曰，臣闻小国之免于大国也，聘而献物，于是有庭实旅百，朝而献功，于是有容貌，采章，嘉淑，而有加货，谋其不免也，诛而荐贿，则无及也，今楚在宋，君其图之，公说。"}]}, {"section": 128, "header": "宣公●宣公十五年", "data": [{"ID": 1602, "text": "十有五年，春，公孙归父会楚子于宋。"}, {"ID": 1603, "text": "夏，五月，宋人及楚人平。"}, {"ID": 1604, "text": "六月，癸卯，晋师灭赤狄潞氏，以潞子婴儿归。"}, {"ID": 1605, "text": "秦人伐晋。"}, {"ID": 1606, "text": "王札子杀召伯，毛伯。"}, {"ID": 1607, "text": "秋螽。"}, {"ID": 1608, "text": "仲孙蔑，会齐高固于无娄。"}, {"ID": 1609, "text": "初税亩。"}, {"ID": 1610, "text": "冬，蝝生。"}, {"ID": 1611, "text": "饥。"}, {"ID": 1612, "text": "十五年，春，公孙归父会楚子于宋。"}, {"ID": 1613, "text": "宋人使乐婴齐告急于晋，晋侯欲救之，伯宗曰，不可，古人有言曰，虽鞭之长，不及马腹，天方授楚，未可与争，虽晋之强，能违天乎，谚曰，高下在心，川泽纳污，山薮藏疾，瑾瑜匿瑕，国君含垢，天之道也，君其待之，乃止，使解扬如宋，使无降楚，曰，晋师悉起，将至矣，郑人囚而献诸楚，楚子厚赂之，使反其言，不许，三而许之，登诸楼车，使呼宋而告之，遂致其君命，楚子将杀之，使与之言曰，尔既许不谷，而反之，何故，非我无信，女则弃之，速即尔刑，对曰，臣闻之，君能制命为义，臣能承命为信，信载义而行之为利，谋不失利，以卫社稷，民之主也，义无二信，信无二命，君之赂臣，不知命也，受命以出，有死无霣，又可赂乎，臣之许君，以成命也，死而成命，臣之禄也，寡君有信臣，下臣获考，死又何求，楚子舍之以归。"}, {"ID": 1614, "text": "夏，五月，楚师将去宋，申犀稽首于王之马前，曰，毋畏知死，而不敢废王命，王弃言焉，王不能荅，申叔时仆曰，筑室反耕者，宋必听命，从之，宋人惧，使华元夜入楚师，登子反之床，起之曰，寡君使元以病告，曰，敝邑易子而食，析骸以爨。虽然，城下之盟，有以国毙，不能从也，去我三十里，唯命是听，子反惧，与之盟，而告王。退三十里，宋及楚平，华元为质。盟曰：我无尔诈，尔无我虞。"}, {"ID": 1615, "text": "潞子婴儿之夫人，晋景公之姊也，酆舒为政而杀之，又伤潞子之目，晋侯将伐之，诸大夫皆曰，不可，酆舒有三隽才，不如待后之人，伯宗曰，必伐之，狄有五罪，隽才虽多，何补焉，不祀，一也，耆酒，二也，弃仲章而夺黎氏地，三也，虐我伯姬，四也，伤其君目，五也，怙其隽才，而不以茂德，兹益罪也，后之人，或者将敬奉德义，以事神人，而申固其命，若之何待之，不讨有罪，曰，将待后，后有辞而讨焉，毋乃不可乎，夫恃才与众，亡之道也，商纣由之故灭。天反时为灾，地反物为妖，民反德为乱。乱则妖灾生，故文反正为乏，尽在狄矣，晋侯从之，六月，癸卯，晋荀林父败赤狄于曲梁，辛亥，灭潞，酆舒奔卫，卫人归诸晋，晋人杀之。"}, {"ID": 1616, "text": "王孙苏与召氏，毛氏，争政，使王子捷杀召戴公，及毛伯卫，卒立召襄。"}, {"ID": 1617, "text": "秋，七月，秦桓公伐晋，次于辅氏，壬午，晋侯治兵于稷，以略狄土，立黎侯而还，及雒，魏颗败秦师于辅氏，获杜回，秦之力人也，初，魏武子有嬖妾，无子，武子疾，命颗曰，必嫁是，疾病则曰，必以为殉，及卒，颗嫁之，曰，疾病则乱，吾从其治也，及辅氏之役，颗见老人，结草以亢杜回，杜回踬而颠，故获之，夜梦之曰，余，而所嫁妇人之父也，尔用先人之治命，余是以报。"}, {"ID": 1618, "text": "晋侯赏桓子狄臣千室，亦赏士伯以瓜衍之县，曰，吾获狄土，子之功也，微子，吾丧伯氏矣，羊舌职说是赏也，曰，《周书》所谓庸庸祗祗者，谓此物也夫，士伯庸中行伯，君信之，亦庸士伯，此之谓明德矣，文王所以造周，不是过也，故《诗》曰：陈锡哉周，能施也，率是道也，其何不济。"}, {"ID": 1619, "text": "晋侯使赵同，献狄俘于周，不敬，刘康公曰，不及十年，原叔必有大咎，天夺之魄矣。"}, {"ID": 1620, "text": "初，税亩，非礼也，谷出不过藉，以丰财也。"}, {"ID": 1621, "text": "冬蝝生，饥，幸之也。"}]}, {"section": 129, "header": "宣公●宣公十六年", "data": [{"ID": 1622, "text": "十有六年，春，王正月，晋人灭赤狄甲氏，及留吁。"}, {"ID": 1623, "text": "夏，成周宣榭火。"}, {"ID": 1624, "text": "秋，郯伯姬来归。"}, {"ID": 1625, "text": "冬，大有年。"}, {"ID": 1626, "text": "十六年，春，晋士会帅师灭赤狄甲氏，及留吁，铎辰，三月，献狄俘晋侯，请于王，戊申，以黻冕命士会将中军，且为大傅，于是晋国之盗，逃奔于秦，羊舌职曰，吾闻之，禹称善人，不善人远，此之谓也，夫诗曰，战战兢兢，如临深渊，如履薄冰，善人在上也，善人在上，则国无幸民，谚曰，民之多幸，国之不幸也，是无善人之谓也。"}, {"ID": 1627, "text": "夏，成周宣榭火，人火之也，凡火，人火曰火，天火曰灾。"}, {"ID": 1628, "text": "秋，郯伯姬来归，出也。"}, {"ID": 1629, "text": "为毛召之难故，王室复乱，王孙苏奔晋，晋人复之。"}, {"ID": 1630, "text": "冬，晋侯使士会平王室，定王享之，原襄公相礼，淆烝，武子私问其故，王闻之，召武子曰，季氏，而弗闻乎，王享有体荐，晏有折俎，公当享，卿当宴，王室之礼也，武子归而讲求典礼，以修晋国之法。"}]}, {"section": 130, "header": "宣公●宣公十七年", "data": [{"ID": 1631, "text": "十有七年，春，王正月，庚子，许男锡我卒，丁未，蔡侯申卒。"}, {"ID": 1632, "text": "夏，葬许昭公，葬蔡文公。"}, {"ID": 1633, "text": "六月，癸卯，日有食之。"}, {"ID": 1634, "text": "己未，公会晋侯，卫侯，曹伯，邾子，同盟于断道。"}, {"ID": 1635, "text": "秋，公至自会。"}, {"ID": 1636, "text": "冬，十有一月，壬午，公弟叔肸卒。"}, {"ID": 1637, "text": "十七年，春，晋侯使郤克徵会于齐，齐顷公帷妇人使观之，郤子登，妇人笑于房。献子怒，出而誓曰：“所不此报，无能涉河。”献子先归，使栾京庐待命于齐，曰，不得齐事，无复命矣，郤子至，请伐齐，晋侯弗许，请以其私属，又弗许，齐侯使高固，晏弱，蔡朝，南郭偃，会，及敛盂，高固逃归，夏，会于断道，讨贰也，盟于卷楚，辞齐人，晋人执晏弱于野王，执蔡朝于原，执南郭偃于温，苗贲皇使，见晏桓子，归言于晋侯曰，夫晏子何罪，昔者诸侯事吾先君，皆如不逮，举言群臣不信，诸侯皆有贰志，齐君恐不得礼，故不出，而使四子来，左右或沮之，曰，君不出，必执吾使，故高子及敛盂而逃，夫三子者曰，若绝君好，宁归死焉，为是犯难而来，吾若善逆彼，以怀来者，吾又执之，以信齐沮，吾不既过矣乎，过而不改，而又久之，以成其悔，何利之有焉，使反者得辞，而害来者，以惧诸侯，将焉用之，晋人缓之，逸。"}, {"ID": 1638, "text": "秋，八月，晋师还。"}, {"ID": 1639, "text": "范武子将老，召文子曰，燮乎，吾闻之，喜怒以类者鲜，易者实多，诗曰，君子如怒，乱庶遄沮，君子如祉，乱庶遄已，君子之喜怒，以已乱也，弗已者，必益之，郤子其或者欲已乱于齐乎，不然，余惧其益之也，余将老，使郤子逞其志，庶有豸乎，尔从二三子，唯敬，乃请老，郤献子为政。"}, {"ID": 1640, "text": "冬，公弟叔肸卒，公母弟也，凡大子之母，弟公在曰公子，不在曰弟，凡称弟，皆母弟也。"}]}, {"section": 131, "header": "宣公●宣公十八年", "data": [{"ID": 1641, "text": "十有八年，春，晋侯，卫世子臧，伐齐。"}, {"ID": 1642, "text": "公伐杞。"}, {"ID": 1643, "text": "夏，四月。"}, {"ID": 1644, "text": "秋，七月，邾人戕鄫子于鄫。"}, {"ID": 1645, "text": "甲戌，楚子旅卒。"}, {"ID": 1646, "text": "公孙归父如晋。"}, {"ID": 1647, "text": "冬，十月，壬戌，公薨于路寝。"}, {"ID": 1648, "text": "归父还自晋，至笙，遂奔齐。"}, {"ID": 1649, "text": "十八年，春，晋侯，卫大子臧，伐齐，至于阳谷，齐侯会晋侯盟于缯，以公子强为质于晋，晋师还，蔡朝，南郭偃，逃归。"}, {"ID": 1650, "text": "夏，公使如楚乞师，欲以伐齐。"}, {"ID": 1651, "text": "秋，邾人戕鄫子于鄫，凡自虐其君曰弑，自外曰戕。"}, {"ID": 1652, "text": "楚庄王卒，楚师不出，既而用晋师，楚于是乎有蜀之役。"}, {"ID": 1653, "text": "公孙归父以襄仲之立公也，有宠，欲去三桓，以张公室，与公谋而聘于晋，欲以晋人去之，冬，公薨，季文子言于朝曰，使我杀适立庶，以失大援者，仲也夫，臧宣叔怒曰，当其时，不能治也，后之人何罪，子欲去之，许请去之，遂逐东门氏，子家还及笙，坛帷，复命于介，既复命，袒括发，即位哭，三踊而出，遂奔齐，书曰，归父还自晋，善之也。"}]}, {"section": 132, "header": "成公●成公元年", "data": [{"ID": 1654, "text": "元年，春，王正月，公即位。"}, {"ID": 1655, "text": "二月，辛酉，葬我君宣公。"}, {"ID": 1656, "text": "无冰。"}, {"ID": 1657, "text": "三月，作丘甲。"}, {"ID": 1658, "text": "夏，臧孙许，及晋侯，盟于赤棘。"}, {"ID": 1659, "text": "秋，王师败绩于茅戎。"}, {"ID": 1660, "text": "冬，十月。"}, {"ID": 1661, "text": "元年，春，晋侯使瑕嘉平戎于王，单襄公如晋拜成，刘康公徼戎，将遂伐之，叔服曰，背盟而欺大国，此必败，背盟不祥，欺大国不义，神人弗助，将何以胜，不听，遂伐茅戎，三月，癸未，败绩于徐吾氏。"}, {"ID": 1662, "text": "为齐难故，作丘甲。"}, {"ID": 1663, "text": "闻齐将出楚师，夏，盟于赤棘。"}, {"ID": 1664, "text": "秋，王人来告败。"}, {"ID": 1665, "text": "冬，臧宣叔令修赋缮完，具守备，曰，齐楚结好，我新与晋盟，晋楚争盟，齐师必至，虽晋人伐齐，楚必救之，是齐楚同我也，知难而有备，乃可以逞。"}]}, {"section": 133, "header": "成公●成公二年", "data": [{"ID": 1666, "text": "二年，春，齐侯伐我北鄙。"}, {"ID": 1667, "text": "夏，四月，丙戌，卫孙良夫帅师，及齐师战于新筑，卫师败绩。"}, {"ID": 1668, "text": "六月，癸酉，季孙行父，臧孙许，叔孙侨如，公孙婴齐，帅师会晋郤克，卫孙良夫，曹公子首，及齐侯战于鞍，齐师败绩。"}, {"ID": 1669, "text": "秋，七月，齐侯使国佐如师，己酉，及国佐盟于袁娄。"}, {"ID": 1670, "text": "八月，壬午，宋公鲍卒。"}, {"ID": 1671, "text": "庚寅，卫侯速卒。"}, {"ID": 1672, "text": "取汶阳田。"}, {"ID": 1673, "text": "冬，楚师，郑师，侵卫。"}, {"ID": 1674, "text": "十有一月，公会楚公子婴齐于蜀。"}, {"ID": 1675, "text": "丙申，公及楚人，秦人，宋人，陈人，卫人，郑人，齐人，曹人，邾人，薛人，鄫人，盟于蜀。"}, {"ID": 1676, "text": "二年，春，齐侯伐我北鄙，围龙。顷公之嬖人卢蒲就魁，门焉，龙人囚之。齐侯曰，勿杀，吾与而盟，无入而封，弗听，杀而膊诸城上，齐侯亲鼓，士陵城，三日。取龙，遂南侵，及巢丘。"}, {"ID": 1677, "text": "卫侯使孙良夫，石稷，甯相，向禽，将侵齐，与齐师遇，石子欲还，孙子曰，不可，以师伐人，遇其师而还，将谓君何，若知不能，则如无出，今既遇矣，不如战也，夏，有，石成子曰，师败矣，子不少须，众惧尽，子丧师徒，何以复命，皆不对，又曰，子国卿也，陨子，辱矣，子以众退，我此乃止，且告车来甚众，齐师乃止，次于鞫居，新筑人仲叔于奚救孙桓子，桓子是以免，既，卫人赏之以邑，辞，请曲县繁缨以朝，许之，仲尼闻之曰，惜也，不如多与之邑，唯器与名，不可以假人，君之所司也，名以出信，信以守器，器以藏礼，礼以行义，义以生利，利以平民，政之大节也，若以假人，与人政也，政亡，则国家从之，弗可止也已，孙桓子还于新筑，不入，遂如晋乞师。"}, {"ID": 1678, "text": "臧宣叔亦如晋乞师，皆主郤献子，晋侯许之七百乘。郤子曰：此城濮之赋也，有先君之明，与先大夫之肃，故捷。克于先大夫，无能为役，请八百乘，许之，郤克将中军，士燮将上军，栾书将下军，韩厥为司马，以救鲁卫，臧宣叔逆晋师，且道之，季文子帅师会之，及卫地，韩献子将斩人，郤献子驰将救之，至，则既斩之矣，郤子使速以徇，告其仆曰，吾以分谤也，师从齐师于莘，六月，壬申，师至于靡笄之下，齐侯使请战，曰，子以君师，辱于敝邑，不腆敝赋，诘朝请见，对曰，晋与鲁卫，兄弟也，来告曰，大国朝夕释憾于敝邑之地，寡君不忍，使群臣请于大国，无令舆师，淹于君地，能进不能退，君无所辱命，齐侯曰，大夫之许，寡人之愿也，若其不许，亦将见也，齐高固入晋师，桀石以投人，禽之，而乘其车，系桑本焉，以徇齐垒，曰，欲勇者，贾余馀勇，癸酉，师陈于鞍，邴夏御齐侯，逢丑父为右，晋解张御郤克，郑丘缓为右，齐侯曰，余姑翦灭此而朝食，不介马而驰之。郤克伤于矢。流血及屦，未绝鼓音。曰：余病矣。张侯曰：自始合，而矢贯余手及肘，余折以御，左轮朱殷，岂敢言病，吾子忍之。缓曰，自始合，苟有险，余必下推车，子岂识之，然子病矣，张侯曰，师之耳目，在吾旗鼓，进退从之，此车，一人殿之，可以集事，若之何其以病，败君之大事也，擐甲执兵，固即死也，病未及死，吾子勉之，左并辔，右援枹而鼓，马逸不能止，师从之。齐师败绩，逐之，三周华不注。韩厥梦子舆谓己曰，且辟左右，故中御而从齐侯，邴夏曰，射其御者，君子也，公曰，谓之君子而射之，非礼也，射其左，越于车下，射其右，毙于车中，綦毋张丧车，从韩厥曰，请寓乘，从左右，皆肘之，使立于后，韩厥俛定其右。逢丑父与公易位，将及华泉，骖絓于木而止。丑父寝于轏中，蛇出于其下，以肱击之，伤而匿之，故不能推车而及。韩厥执絷马前，再拜稽首，奉觞加璧以进，曰，寡君使群臣为鲁卫请，曰，无令舆师，陷入君地，下臣不幸，属当戎行，无所逃隐，且惧奔辟，而忝两君，臣辱戎士，敢告不敏，摄官承乏，丑父使公下如华泉取饮，郑周父御佐车，宛茷为右，载齐侯以免，韩厥献丑父，郤献子将戮之，呼曰，自今无有代其君任患者，有一于此，将为戮乎，郤子曰，人不难以死免其君，我戮之不祥，赦之以劝事君者，乃免之，齐侯免，求丑父，三入三出，每出齐师以帅退，入于狄卒，狄卒皆抽戈楯冒之以入于卫师，卫师免之，遂自徐关入，齐侯见保者曰勉之，齐师败矣，辟女子，女子曰，君免乎，曰，免矣，曰，锐司徒免乎，曰，免矣，曰，苟君与吾父免矣，可若何，乃奔，齐侯以为有礼，既而问之，辟司徒之妻也，予之石窌，晋师从齐师，入自丘，舆击马陉，齐侯使宾媚人，赂以纪甗，玉磬，与地，不可，则听客之所为，宾媚人致赂，晋人不可，曰，必以萧同叔子为质，而使齐之封内，尽东其亩，对曰，萧同叔子非他，寡君之母也，若以匹敌，则亦晋君之母也，吾子布大命于诸侯，而曰必质其母以为信，其若王命何，且是以不孝令也，诗曰，孝子不匮，永锡尔类，若以不孝令于诸侯，其无乃非德类也乎，先王疆理天下，物土之宜而布其利，故诗曰，我疆我理，南东其亩，今吾子疆理诸侯，而曰尽东其亩而已，唯吾子戎车是利，无顾土宜，其无乃非先王之命也乎，反先王则不义，何以为盟主，其晋实有阙，四王之王也，树德而济同欲焉，五伯之霸也，勤而抚之，以役王命，今吾子求合诸侯，以逞无疆之欲，诗曰，布政优优，百禄是遒，子实不优，而弃百禄，诸侯何害焉，不然，寡君之命使臣，则有辞矣，曰，子以君师辱于敝邑，不腆敝赋，以犒从者，畏君之震，师徒桡败，吾子惠徼齐国之福，不泯其社稷，使继旧好，唯是先君之敝器土地不敢爱，子又不许，请收合馀烬，背城借一，敝邑之幸，亦云从也。况其不幸，敢不唯命是听。鲁卫谏曰，齐疾我矣，其死亡者，皆亲昵也，子若不许，雠我必甚，唯子则又何求，子得其国宝，我亦得地而纾于难，其荣多矣，齐晋亦唯天所授，岂必晋。晋人许之，对曰，群臣帅赋舆，以为鲁卫请，若苟有以藉口，而复于寡君，君之惠也，敢不唯命是听，禽郑自师逆公。秋，七月，晋师及齐国佐盟于爰娄，使齐人归我汶阳之田，公会晋师于上鄍，三帅先路三命之服，司马，司空，舆帅，候正，亚旅，皆受一命之服。"}, {"ID": 1679, "text": "八月，宋文公卒，始厚葬，用蜃炭，益车马，始用殉，重器备。椁有四阿，棺有翰桧。君子谓华元，乐举，于是乎不臣，臣，治烦去惑者也，是以伏死而争，今二子者，君生则纵其惑，死又益其侈，是弃君于恶也，何臣之为。"}, {"ID": 1680, "text": "九月，卫穆公卒，晋二子自役吊焉，哭于大门之外，卫人逆之，妇人哭于门内，送亦如之，遂常以葬。"}, {"ID": 1681, "text": "楚之讨陈夏氏也，庄王欲纳夏姬，申公巫臣曰，不可，君召诸侯，以讨罪也，今纳夏姬，贪其色也，贪色为淫，淫为大罚，《周书》曰，明德慎罚，文王所以造周也，明德，务崇之之谓也，慎罚，务去之之谓也，若兴诸侯，以取大罚，非慎之也，君其图之，王乃止，子反欲取之，巫臣曰，是不祥人也，是夭子蛮，杀御叔，弑灵侯，戮夏南，出孔仪，丧陈国，何不祥如是，人生实难，其有不获死乎，天下多美妇人，何必是，子反乃止，王以予连尹襄老，襄老死于邲，不获其尸，其子黑要烝焉，巫臣使道焉，曰，归，吾聘女，又使自郑召之，曰，尸可得也，必来逆之，姬以告王，王问诸屈巫，对曰，其信，知罃之父，成公之嬖也，而中行伯之季弟也，新佐中军，而善郑皇戌，甚爱此子，其必因郑而归王子，与襄老之尸，以求之，郑人惧于邲之役，而欲求媚于晋，其必许之，王遣夏姬归，将行，谓送者曰，不得尸，吾不反矣，巫臣聘诸郑，郑伯许之，及共王即位，将为阳桥之役，使屈巫聘于齐，且告师期，巫臣尽室以行，申叔跪从其父将适郢，遇之，曰，异哉，夫子有三军之惧，而又有桑中之喜，宜将窃妻以逃者也，及郑，使介反币，而以夏姬行，将奔齐，齐师新败，曰，吾不处不胜之国，遂奔晋，而因郤至，以臣于晋，晋人使为邢大夫，子反请以重币锢之，王曰，止，其自为谋也则过矣，其为吾先君谋也则忠，忠，社稷之固也，所盖多矣，且彼若能利国家，虽重币，晋将可乎，若无益于晋，晋将弃之，何劳锢焉。"}, {"ID": 1682, "text": "晋师归，范文子后入，武子曰，无为吾望尔也乎，对曰，师有功，国人喜以逆之，先入，必属耳目焉，是代帅受名也，故不敢，武子曰，吾知免矣，郤伯见公曰，子之力也夫，对曰，君之训也，二三子之力也，臣何力之有焉，范叔见，劳之如郤伯，对曰，庚所命也，克之制也，燮何力之有焉，栾伯见，公亦如之，对曰，燮之诏也，士用命也，书何力之有焉。"}, {"ID": 1683, "text": "宣公使求好于楚，庄王卒，宣公薨，不克作好，公即位，受盟于晋，会晋伐齐，卫人不行使于楚，而亦受盟于晋，从于伐齐，故楚令尹子重为阳桥之役以救齐，将起师，子重曰，君弱，群臣不如先大夫，师众而后可，诗曰，济济多士，文王以宁，夫文王犹用众，况吾侪乎，且先君庄王属之曰，无德以及远方，莫如惠恤其民而善用之，乃大户，已责，逮鳏，救乏，赦罪，悉师，王卒尽行，彭名御戎，蔡景公为左，许灵公为右，二君弱，皆强冠之，冬，楚师侵卫，遂侵我师于蜀，使臧孙往，辞曰，楚远而久，固将退矣，无功而受名，臣不敢，楚侵及阳桥，孟孙请往赂之，以执斫执针织紝，皆百人，公衡为质，以请盟，楚人许平，十一月，公及楚公子婴齐，蔡侯，许男，秦右大夫说，宋华元，陈公孙宁，卫孙良夫，郑公子去疾，及齐国之大夫，盟于蜀，卿不书匮盟也，于是乎畏晋而窃与楚盟，故曰匮盟，蔡侯许男不书，乘楚车也，谓之失位，君子曰，位其不可不慎也乎，蔡许之君，一失其位，不得列于诸侯，况其下乎，诗曰，不解于位，民之攸塈，其是之谓矣。"}, {"ID": 1684, "text": "楚师及宋，公衡逃归，臧宣叔曰，衡父不忍数年之不宴，以弃鲁国，国将若之何，谁居，后之人必有任是夫，国弃矣，是行也，晋辟楚，畏其众也，君子曰，众之不可已也，大夫为政，犹以众克，况明君而善用其众乎，大誓所谓商兆民离，周十人同者，众也。"}, {"ID": 1685, "text": "晋侯使巩朔献齐捷于周，王弗见，使单襄公辞焉，曰，蛮夷戎狄，不式王命，淫湎毁常，王命伐之，则有献捷，王亲受而劳之，所以惩不敬，劝有功也，兄弟甥舅，侵败王略，王命伐之，告事而已，不献其功，所以敬亲昵，禁淫慝也，今叔父克遂有功于齐，而不使命卿镇抚王室，所使来抚余一人，而巩伯实来，未有职司于王室，又奸先王之礼，余虽欲于巩伯，其敢废旧典以忝叔父，夫齐，甥舅之国也，而大师之后也，宁不亦淫从其欲，以怒叔父，抑岂不可谏诲，士庄伯不能对，王使委于三吏，礼之如侯伯克敌，使大夫告庆之礼，降于卿礼一等，王以巩伯宴，而私贿之，使相告之曰，非礼也，勿籍。"}]}, {"section": 134, "header": "成公●成公三年", "data": [{"ID": 1686, "text": "三年，春，王正月，公会晋侯，宋公，卫侯，曹伯，伐郑。"}, {"ID": 1687, "text": "辛亥，葬卫穆公。"}, {"ID": 1688, "text": "二月，公至自伐郑。"}, {"ID": 1689, "text": "甲子，新宫灾，三日哭。"}, {"ID": 1690, "text": "乙亥，葬宋文公。"}, {"ID": 1691, "text": "夏，公如晋。"}, {"ID": 1692, "text": "郑公子去疾帅师伐许。"}, {"ID": 1693, "text": "公至自晋。"}, {"ID": 1694, "text": "秋，叔孙侨如帅师围棘。"}, {"ID": 1695, "text": "大雩。"}, {"ID": 1696, "text": "晋郤克，卫孙良夫，伐廧咎如。"}, {"ID": 1697, "text": "冬，十有一月，晋侯使荀庚来聘。"}, {"ID": 1698, "text": "卫侯使孙良夫来聘。"}, {"ID": 1699, "text": "丙午，及荀庚盟。"}, {"ID": 1700, "text": "丁未，及孙良夫盟，郑伐许。"}, {"ID": 1701, "text": "三年，春，诸侯伐郑，次于伯牛，讨邲之役也，遂东侵郑，郑公子偃帅师御之，使东鄙覆诸鄤，败诸丘舆，皇戌如楚献捷。"}, {"ID": 1702, "text": "夏，公如晋拜汶阳之田。"}, {"ID": 1703, "text": "许恃楚而不事郑，郑子良伐许。"}, {"ID": 1704, "text": "晋人归楚公子谷臣，与连尹襄老之尸于楚，以求知罃，于是荀首佐中军矣，故楚人许之，王送知罃，曰，子其怨我乎，对曰，二国治戎，臣不才，不胜其任，以为俘馘，执事不以衅鼓，使归即戮，君之惠也，臣实不才，又谁敢怨，王曰，然则德我乎，对曰，二国图其社稷，而求纾其民，各惩其忿，以相宥也，两释累囚，以成其好，二国有好，臣不与及，其谁敢德，王曰，子归何以报我，对曰，臣不任受怨，君亦不任受德，无怨无德，不知所报，王曰，虽然，必告不谷，对曰，以君之灵，累臣得归骨于晋，寡君之以为戮，死且不朽，若从君之惠而免之，以赐君之外臣首，首其请于寡君，而以戮于宗，亦死且不朽，若不获命，而使嗣宗职，次及于事，而帅偏师以修封疆，虽遇执事，其弗敢违，其竭力致死，无有二心，以尽臣礼，所以报也，王曰，晋未可与争，重为之礼而归之。"}, {"ID": 1705, "text": "秋，叔孙侨如围棘，取汶阳之田，棘不服，故围之。"}, {"ID": 1706, "text": "晋郤克，卫孙良夫，伐廧咎如，讨赤狄之馀焉，廧咎如溃，上失民也。"}, {"ID": 1707, "text": "冬，十一月，晋侯使荀庚来聘，且寻盟，卫侯使孙良夫来聘，且寻盟，公问诸臧宣叔曰，中行伯之于晋也，其位在三，孙子之于卫也，位为上卿，将谁先。对曰，次国之上卿，当大国之中，中当其下，下当其上大夫，小国之上卿，当大国之下卿，中当其上大夫，下当其下大夫，上下如是，古之制也。卫在晋，不得为次国，晋为盟主，其将先之。丙午，盟晋。丁未，盟卫，礼也。"}, {"ID": 1708, "text": "十二月，甲戌，晋作六军，韩厥，赵括，巩朔，韩穿，荀骓，赵旃，皆为卿，赏鞍之功也。"}, {"ID": 1709, "text": "齐侯朝于晋，将授玉，郤克趋进曰，此行也。君为妇人之笑辱也，寡君未之敢任，晋侯享齐侯，齐侯视韩厥。韩厥曰，君知厥也乎？齐侯曰，服改矣。韩厥登举爵曰，臣之不敢爱死，为两君之在此堂也。"}, {"ID": 1710, "text": "荀罃之在楚也，郑贾人有将填诸褚中以出，既谋之，未行，而楚人归之，贾人如晋，荀罃善视之，如实出已，贾人曰，吾无其功，敢有其实乎，吾小人，不可以厚诬君子，遂适齐。"}]}, {"section": 135, "header": "成公●成公四年", "data": [{"ID": 1711, "text": "四年，春，宋公使华元来聘。"}, {"ID": 1712, "text": "三月，壬申，郑伯坚卒。"}, {"ID": 1713, "text": "杞伯来朝。"}, {"ID": 1714, "text": "夏，四月，甲寅，臧孙许卒。"}, {"ID": 1715, "text": "公如晋。"}, {"ID": 1716, "text": "葬郑襄公。"}, {"ID": 1717, "text": "秋，公至自晋。"}, {"ID": 1718, "text": "冬，城郓。"}, {"ID": 1719, "text": "郑伯伐许。"}, {"ID": 1720, "text": "四年，春，宋华元来聘，通嗣君也。"}, {"ID": 1721, "text": "杞伯来朝，归叔姬故也。"}, {"ID": 1722, "text": "夏，公如晋，晋侯见公不敬，季文子曰，晋侯必不免，诗曰，敬之敬之，天惟显思，命不易哉，夫晋侯之命，在诸侯矣，可不敬乎。"}, {"ID": 1723, "text": "秋，公至自晋，欲求成于楚，而叛晋，季文子曰，不可，晋虽无道，未可叛也，国大臣睦，而迩于我，诸侯听焉，未可以贰，史佚之志有之曰，非我族类，其心必异，楚虽大，非吾族也，其肯字我乎，公乃止。"}, {"ID": 1724, "text": "冬，十一月，郑公孙申帅师疆许田，许人败诸展陂，郑伯伐许，取锄任泠敦之田。"}, {"ID": 1725, "text": "晋栾书将中军，荀首佐之，士燮佐上军，以救许，伐郑，取汜祭，楚子反救郑，郑伯与许男讼焉，皇戌摄郑伯之辞，子反不能决也，曰，君若辱在寡君，寡君与其二三臣，共听两君之所欲，成其可知也，不然，侧不足以知二国之成。"}, {"ID": 1726, "text": "晋赵婴通于赵庄姬。"}]}, {"section": 136, "header": "成公●成公五年", "data": [{"ID": 1727, "text": "五年，春，王正月，杞叔姬来归。"}, {"ID": 1728, "text": "仲孙蔑如宋。"}, {"ID": 1729, "text": "夏，叔孙侨如会晋荀首于谷。"}, {"ID": 1730, "text": "梁山崩。"}, {"ID": 1731, "text": "秋，大水。"}, {"ID": 1732, "text": "冬，十有一月，己酉，天王崩。"}, {"ID": 1733, "text": "十有二月，己丑，公会晋侯，齐侯，宋公，卫侯，郑伯，曹伯，邾子，杞伯，同盟于虫牢。"}, {"ID": 1734, "text": "五年，春，原屏放诸齐，婴曰，我在，故栾氏不作，我亡，吾二昆其忧哉，且人各有能有不能，舍我何害，弗听，婴梦天使谓己祭余，余福女，使问诸士贞伯，贞伯曰，不识也，既而告其人曰，神福仁而祸淫，淫而无罚，福也，祭其得亡乎，祭之之明日而亡。"}, {"ID": 1735, "text": "孟献子如宋，报华元也。"}, {"ID": 1736, "text": "夏，晋荀首如齐逆女，故宣伯餫诸谷。"}, {"ID": 1737, "text": "梁山崩，晋侯以传召伯宗伯，宗辟重，曰，辟传，重人曰，待我，不如捷之速也，问其所，曰，绛人也，问绛事焉，曰，梁山崩，将召伯宗谋之，问将若之何，曰，山有朽壤而崩，可若何，国主山川，故山崩川竭，君为之不举，降服，乘缦，彻乐，出次，祝币，史辞，以礼焉，其如此而已，虽伯宗，若之何，伯宗请见之，不可，遂以告而从之。"}, {"ID": 1738, "text": "许灵公诉郑伯于楚，六月，郑悼公如楚讼，不胜，楚人执皇戌及子国，故郑伯归，使公子偃请成于晋，秋，八月，郑伯及晋赵同盟于垂棘。"}, {"ID": 1739, "text": "宋公子围龟为质于楚而归，华元享之，请鼓噪以出，鼓噪以复入，曰，习攻华氏，宋公杀之。"}, {"ID": 1740, "text": "冬，同盟于虫牢，郑服也，诸侯谋复会，宋公使向为人辞以子灵之难。"}, {"ID": 1741, "text": "十一月，己酉，定王崩。"}]}, {"section": 137, "header": "成公●成公六年", "data": [{"ID": 1742, "text": "六年，春，王正月，公至自会。"}, {"ID": 1743, "text": "二月，辛巳，立武宫。"}, {"ID": 1744, "text": "取鄟。"}, {"ID": 1745, "text": "卫孙良夫帅师侵宋。"}, {"ID": 1746, "text": "夏，六月，邾子来朝。"}, {"ID": 1747, "text": "公孙婴齐如晋。"}, {"ID": 1748, "text": "壬申，郑伯费卒。"}, {"ID": 1749, "text": "秋，仲孙蔑，叔孙侨如，帅师侵宋。"}, {"ID": 1750, "text": "楚公子婴齐帅师伐郑。"}, {"ID": 1751, "text": "冬，季孙行父如晋。"}, {"ID": 1752, "text": "晋栾书帅师救郑。"}, {"ID": 1753, "text": "六年，春，郑伯如晋拜成，子游相，授玉于东楹之东，士贞伯曰，郑伯其死乎，自弃也已，视流而行速，不安其位，宜不能久。"}, {"ID": 1754, "text": "二月，季文子以鞍之功立武宫，非礼也，听于人以救其难，不可以立武，立武由己，非由人也。"}, {"ID": 1755, "text": "取鄟，言易也。"}, {"ID": 1756, "text": "三月，晋伯宗，夏阳说，卫孙良夫，甯相，郑人，伊雒之戎，陆浑，蛮氏，侵宋，以其辞会也，师于针，卫人不保，说欲袭卫，曰，虽不可入，多俘而归，有罪不及死，伯宗曰，不可，卫唯信晋，故师在其郊，而不设备，若袭之，是弃信也，虽多卫俘而晋无信，何以求诸侯，乃止，师还，卫人登陴。"}, {"ID": 1757, "text": "晋人谋去故绛，诸大夫皆曰，必居郇瑕氏之地，沃饶而近盬，国利君乐，不可失也，韩献子将新中军，且为仆大夫，公揖而入，献子从公立于寝庭，谓献子曰，何如，对曰，不可。郇瑕氏土薄水浅，其恶易觏。易觏则民愁，民愁则垫隘，于是乎有沈溺重膇之疾，不如新田。土厚水深，居之不疾，有汾浍以流其恶。且民从教，十世之利也，夫山泽林盬，国之宝也，国饶，则民骄佚，近宝，公室乃贫，不可谓乐，公说，从之，夏，四月，丁丑，晋迁于新田。"}, {"ID": 1758, "text": "六月，郑悼公卒。"}, {"ID": 1759, "text": "子叔声伯如晋，命伐宋，秋，孟献子，叔孙宣伯，侵宋，晋命也。"}, {"ID": 1760, "text": "楚子重伐郑，郑从晋故也。"}, {"ID": 1761, "text": "冬，季文子如晋，贺迁也。"}, {"ID": 1762, "text": "晋栾书救郑，与楚师遇于绕角，楚师还，晋师遂侵蔡，楚公子申，公子成，以申息之师救蔡，御诸桑隧，赵同，赵括，欲战，请于武子，武子将许之，知庄子，范文子，韩献子，谏曰，不可，吾来救郑，楚师去我，吾遂至于此，是迁戮也，戮而不已，又怒楚师，战必不克，虽克不令，成师以出，而败楚之二县，何荣之有焉，若不能败，为辱已甚，不如还也，乃遂还，于是军师之欲战者众，或谓栾武子曰，圣人与众同欲，是以济事，子盍从众，子为大政，将酌于民者也，子之佐十一人，其不欲战者，三人而已，欲战者可谓众矣，商书曰，三人占，从二人，众故也，武子曰，善钧从众，夫善，众之主也，三卿为主，可谓众矣，从之，不亦可乎。"}]}, {"section": 138, "header": "成公●成公七年", "data": [{"ID": 1763, "text": "七年，春，王正月，鼷鼠食郊牛角，改卜牛，鼷鼠又食其角，乃免牛。"}, {"ID": 1764, "text": "吴伐郯。"}, {"ID": 1765, "text": "夏，五月，曹伯来朝。"}, {"ID": 1766, "text": "不郊犹三望。"}, {"ID": 1767, "text": "秋，楚公子婴齐帅师伐郑。"}, {"ID": 1768, "text": "公会晋侯，齐侯，宋公，卫侯，曹伯，莒子，邾子，杞伯，救郑，八月，戊辰，同盟于马陵，公至自会。"}, {"ID": 1769, "text": "吴入州来。"}, {"ID": 1770, "text": "冬，大雩。"}, {"ID": 1771, "text": "卫孙林父出奔晋。"}, {"ID": 1772, "text": "七年，春，吴伐郯，郯成，季文子曰，中国不振旅，蛮夷入伐，而莫之或恤，无吊者也，夫，诗曰，不吊昊天，乱靡有定，其此之谓乎，有上不吊，其谁不受乱，吾亡无日矣，君子曰，知惧如是，斯不亡矣。"}, {"ID": 1773, "text": "郑子良相成公以如晋见，且拜师。"}, {"ID": 1774, "text": "夏，曹宣公来朝。"}, {"ID": 1775, "text": "秋，楚子重伐郑，师于泛，诸侯救郑，郑共仲，侯羽，军楚师，囚郧公锺仪，献诸晋，八月，同盟于马陵，寻虫牢之盟，且莒服故也。"}, {"ID": 1776, "text": "晋人以锺仪归，囚诸军府。"}, {"ID": 1777, "text": "楚围宋之役，师还，子重请取于申吕，以为赏田，王许之，申公巫臣曰，不可，此申吕所以邑也，是以为赋，以御北方，若取之，是无申吕也，晋郑必至于汉，王乃止，子重是以怨巫臣，子反欲取夏姬，巫臣止之，遂取以行，子反亦怨之，及共王即位，子重，子反，杀巫臣之族子阎，子荡，及清尹弗忌，及襄老之子黑要，而分其室，子重取子阎之室，使沈尹，与王子罢，分子荡之室，子反取黑要，与清尹之室，巫臣自晋遗二子书曰，尔以谗慝贪惏事君，而多杀不辜，余必使尔罢于奔命以死，巫臣请使于吴，晋侯许之，吴子寿梦说之，乃通吴于晋，以两之一卒适吴，舍偏两之一焉，与其射御，教吴乘车，教之战陈，教之叛楚，置其子狐庸焉，使为行人于吴，吴始伐楚，伐巢，伐徐，子重奔命，马陵之会，吴入州来，子重自郑奔命，子重，子反，于是乎一岁七奔命，蛮夷属于楚者，吴尽取之，是以始大，通吴于上国。"}, {"ID": 1778, "text": "卫定公恶孙林父，冬，孙林父出奔晋，卫侯如晋，晋反戚焉。"}]}, {"section": 139, "header": "成公●成公八年", "data": [{"ID": 1779, "text": "八年，春，晋侯使韩穿来言汶阳之田，归之于齐。"}, {"ID": 1780, "text": "晋栾书帅师侵蔡。"}, {"ID": 1781, "text": "公孙婴齐如莒。"}, {"ID": 1782, "text": "宋公使华元来聘。"}, {"ID": 1783, "text": "夏，宋公使公孙寿来纳币。"}, {"ID": 1784, "text": "晋杀其大夫赵同，赵括。"}, {"ID": 1785, "text": "秋，七月，天子使召伯来赐公命。"}, {"ID": 1786, "text": "冬，十月，癸卯，杞叔姬卒。"}, {"ID": 1787, "text": "晋侯使士燮来聘。"}, {"ID": 1788, "text": "叔孙侨如会晋士燮，齐人，邾人，伐剡。"}, {"ID": 1789, "text": "卫人来媵。"}, {"ID": 1790, "text": "八年，春，晋侯使韩穿来言汶阳之田，归之于齐，季文子饯之，私焉，曰，大国制义，以为盟主，是以诸侯怀德畏讨，无有贰心，谓汶阳之田，敝邑之旧也，而用师于齐，使归诸敝邑，今有二命，曰，归诸齐，信以行义，义以成命，小国所望而怀也，信不可知，义无所立，四方诸侯，其谁不解体，诗曰，女也不爽，士贰其行，士也罔极，二三其德，七年之中，一与一夺，二三孰甚焉，士之二三，犹丧妃耦，而况霸主，霸主将德是以而二三之，其何以长有诸侯乎，诗曰，犹之未远，是用大简，行父惧晋之不远犹，而失诸侯也，是以敢私言之。"}, {"ID": 1791, "text": "晋栾书侵蔡，遂侵楚，获申骊，楚师之还也，晋侵沈，获沈子揖，初从知范韩也，君子曰，从善如流，宜哉，诗曰，恺悌君子，遐不作人，求善也夫，作人斯有功绩矣，是行也，郑伯将会晋师，门于许东门，大获焉。"}, {"ID": 1792, "text": "声伯如莒，逆也。"}, {"ID": 1793, "text": "宋华元来聘，聘共姬也，夏，宋公使公孙寿来纳币，礼也。"}, {"ID": 1794, "text": "晋赵庄姬为赵婴之亡故，谮之于晋侯，曰，原屏将为乱，栾郤为徵，六月，晋讨赵同，赵括，武从姬氏畜于公宫，以其田与祁奚，韩厥言于晋侯曰，成季之勋，宣孟之忠，而无后，为善者其惧矣，三代之令王，皆数百年保天之禄，夫岂无辟王，赖前哲以免也，《周书》曰，不敢侮鳏寡，所以明德也，乃立武而反其田焉。"}, {"ID": 1795, "text": "秋，召桓公来赐公命。"}, {"ID": 1796, "text": "晋侯使申公巫臣如吴，假道于莒，与渠丘公立于池上，曰，城已恶，莒子曰，辟陋在夷，其孰以我为虞，对曰，夫狡焉思启封疆，以利社稷者，何国蔑有，唯然，故多大国矣，唯或思或纵也，勇夫重闭，况国乎。"}, {"ID": 1797, "text": "冬，杞叔姬卒，来归自杞，故书。"}, {"ID": 1798, "text": "晋士燮来聘，言伐郯也，以其事吴故，公赂之，请缓师，文子不可，曰，君命无贰，失信不立，礼无加货，事无二成，君后诸侯，是寡君不得事君也，燮将复之，季孙惧，使宣伯帅师会伐郯。"}, {"ID": 1799, "text": "卫人来媵，共姬，礼也，凡诸侯嫁女，同姓媵之，异姓则否。"}]}, {"section": 140, "header": "成公●成公九年", "data": [{"ID": 1800, "text": "九年，春，王正月，杞伯来逆叔姬之丧以归。"}, {"ID": 1801, "text": "公会晋侯，齐侯，宋公，卫侯，郑伯，曹伯，莒子，杞伯，同盟于蒲，公至自会。"}, {"ID": 1802, "text": "二月，伯姬归于宋。"}, {"ID": 1803, "text": "夏，季孙行父如宋致女，晋人来媵。"}, {"ID": 1804, "text": "秋，七月，丙子，齐侯无野卒。"}, {"ID": 1805, "text": "晋人执郑伯，晋栾书帅师伐郑。"}, {"ID": 1806, "text": "冬，十有一月，葬齐顷公。"}, {"ID": 1807, "text": "楚公子婴齐帅师伐莒，庚申，莒溃，楚人入郓。"}, {"ID": 1808, "text": "秦人白狄伐晋。"}, {"ID": 1809, "text": "郑人围许，城中城。"}, {"ID": 1810, "text": "九年，春，杞桓公来逆叔姬之丧，请之也，杞叔姬卒，为杞故也，逆叔姬，为我也。"}, {"ID": 1811, "text": "为归汶阳之田，故诸侯贰于晋，晋人惧，会于蒲，以寻马陵之盟，季文子谓范文子曰，德则不竞，寻盟何为，范文子曰，勤以抚之，宽以待之，坚疆以御之，明神以要之，柔服而伐贰，德之次也，是行也，将始会吴，吴人不至。"}, {"ID": 1812, "text": "二月，伯姬归于宋。"}, {"ID": 1813, "text": "楚人以重赂求郑，郑伯会楚公子成于邓。"}, {"ID": 1814, "text": "夏季文子如宋致女，复命，公享之，赋韩奕之五章，穆姜出于房，再拜曰，大夫勤辱，不忘先君，以及嗣君，施及未亡人，先君犹有望也，敢拜大夫之重勤，又赋绿衣之卒章而入。"}, {"ID": 1815, "text": "晋人来媵，礼也。"}, {"ID": 1816, "text": "秋，郑伯如晋，晋人讨其贰于楚也，执诸铜鞮，栾书伐郑，郑人使伯蠲行成，晋人杀之，非礼也，兵交，使在其间可也，楚子重侵陈以救郑，晋侯观于军府，见锺仪，问之曰，南冠而絷者，谁也，有司对曰，郑人所献楚囚也，使税之，召而吊之，再拜稽首，问其族，对曰，泠人也，公曰，能乐乎，对曰，先父之职官也，敢有二事，使与之琴，操南音，公曰，君王何如，对曰，非小人之所得知也，固问之，对曰，其为大子也，师保奉之，以朝于婴齐，而夕于侧也，不知其他，公语范文子，文子曰，楚囚，君子也，言称先职，不背本也。乐操土风，不忘旧也。称大子，抑无私也，名其二卿，尊君也，不背本，仁也，不忘旧，信也，无私，忠也，尊君，敏也，仁以接事，信以守之，忠以成之，敏以行之，事虽大必济，君盍归之，使合晋楚之成，公从之，重为之礼，使归求成。"}, {"ID": 1817, "text": "冬，十一月，楚子重自陈伐莒，围渠丘，渠丘城恶，众溃，奔莒，戊申，楚入渠丘，莒人囚楚公子平，楚人曰，勿杀，吾归而俘，莒人杀之，楚师围莒，莒城亦恶，庚申，莒溃，楚遂入郓，莒无备故也，君子曰，恃陋而不备，罪之大者也，备豫不虞，善之大者也，莒恃其陋，而不修城郭，浃辰之间，而楚克其三都，无备也夫，诗曰，虽有丝麻，无弃菅蒯，虽有姬姜，无弃蕉萃，凡百君子，莫不代匮，言备之不可以已也。"}, {"ID": 1818, "text": "秦人白狄伐晋，诸侯贰故也。"}, {"ID": 1819, "text": "郑人围许，示晋不急君也，是则公孙申谋之曰，我出师以围许，为将改立君者，而纾晋使，晋必归君。"}, {"ID": 1820, "text": "城中城，书时也。"}, {"ID": 1821, "text": "十二月，楚子使公子辰如晋，报锺仪之使，请修好结成。"}]}, {"section": 141, "header": "成公●成公十年", "data": [{"ID": 1822, "text": "十年，春，卫侯之弟黑背，帅师侵郑。"}, {"ID": 1823, "text": "夏，四月，五卜郊不从，乃不郊。"}, {"ID": 1824, "text": "五月，公会晋侯，齐侯，宋公，卫侯，曹伯，伐郑。"}, {"ID": 1825, "text": "齐人来媵。"}, {"ID": 1826, "text": "丙午，晋侯獳卒。"}, {"ID": 1827, "text": "秋，七月，公如晋。"}, {"ID": 1828, "text": "冬，十月。"}, {"ID": 1829, "text": "十年，春，晋侯使籴茷如楚，报大宰子商之使也。"}, {"ID": 1830, "text": "卫子叔黑背侵郑，晋命也。"}, {"ID": 1831, "text": "郑公子班闻叔申之谋，三月，子如立公子繻，夏，四月，郑人杀繻，立髡顽，子如奔许，栾武子曰，郑人立君，我执一人焉何益，不如伐郑，而归其君，以求成焉，晋侯有疾，五月，晋立大子州蒲以为君，而会诸侯伐郑，郑子罕赂以襄锺，子然盟于修泽，子驷为质，辛巳，郑伯归。"}, {"ID": 1832, "text": "晋侯梦大厉，被发及地，搏膺而踊曰，杀余孙不义，余得请于帝矣，坏大门及寝门而入，公惧，入于室，又坏户，公觉，召桑田巫，巫言如梦，公曰，何如，曰，不食新矣，公疾病，求医于秦，秦伯使医缓为之，未至，公梦疾为二竖子曰，彼良医也，惧伤我，焉逃之，其一曰，居肓之上，膏之下，若我何，医至，曰，疾不可为也，在肓之上，膏之下，攻之不可，达之不及，药不至焉，不可为也，公曰，良医也，厚为之礼而归之，六月，丙午，晋侯欲麦，使甸人献麦，馈人为之，召桑田巫，示而杀之，将食，张，如厕，陷而卒，小臣有晨梦负公以登天，及日中，负晋侯出诸厕，遂以为殉。"}, {"ID": 1833, "text": "郑伯讨立君者，戊申，杀叔申，叔禽，君子曰，忠为令德，非其人犹不可，况不令乎。"}, {"ID": 1834, "text": "秋，公如晋，晋人止公，使送葬，于是籴茷未反，冬，葬晋景公，公送葬，诸侯莫在，鲁人辱之，故不书，讳之也。"}]}, {"section": 142, "header": "成公●成公十一年", "data": [{"ID": 1835, "text": "十有一年，春，王三月，公至自晋。"}, {"ID": 1836, "text": "晋侯使郤犨来聘，己丑，及郤犨盟。"}, {"ID": 1837, "text": "夏，季孙行父如晋。"}, {"ID": 1838, "text": "秋，叔孙侨如如齐。"}, {"ID": 1839, "text": "冬，十月。"}, {"ID": 1840, "text": "十一年，春，王三月，公至自晋，晋人以公为贰于楚，故止公，公请受盟，而后使归。"}, {"ID": 1841, "text": "郤犨来聘，且莅盟。"}, {"ID": 1842, "text": "声伯之母不聘，穆姜曰，吾不以妾为姒，生声伯而出之，嫁于齐管于奚，生二子而寡，以归声伯，声伯以其外弟为大夫，而嫁其外妹于施孝叔，郤犨来聘，求妇于声伯，声伯夺施氏妇以与之，妇人曰，鸟兽犹不失俪，子将若何，曰，吾不能死亡，妇人遂行，生二子于郤氏，郤氏亡，晋人归之施氏，施氏逆诸河，沈其二子，妇人怒曰，已不能庇其伉俪而亡之，又不能字人之孤而杀之，将何以终，遂誓施氏。"}, {"ID": 1843, "text": "夏，季文子如晋报聘，且莅盟也。"}, {"ID": 1844, "text": "周公楚恶惠襄之逼也，且与伯与争政，不胜，怒而出，及阳樊，王使刘子复之，盟于鄄而入，三日，复出奔晋。"}, {"ID": 1845, "text": "秋，宣伯聘于齐，以修前好。"}, {"ID": 1846, "text": "晋郤至与周争鄇田，王命刘康公单襄公讼诸晋，郤至曰，温，吾故也，故不敢失，刘子单子曰，昔周克商，使诸侯抚封，苏忿生以温为司寇，与檀伯达封于河，苏氏即狄，又不能于狄，而奔卫，襄王劳文公，而赐之温，狐氏，阳氏，先处之，而后及子，若治其故，则王官之邑也，子安得之，晋侯使郤至勿敢争。"}, {"ID": 1847, "text": "宋华元善于令尹子重，又善于栾武子，闻楚人既许晋籴茷成，而使归复命矣，冬，华元如楚，遂如晋，合晋楚之成。"}, {"ID": 1848, "text": "秦晋为成，将会于令狐，晋侯先至焉，秦伯不肯涉河，次于王城，使史颗盟晋侯于河东，晋郤犨盟秦伯于河西，范文子曰，是盟也，何益，齐盟，所以质信也，会所信之始也，始之不从，其何质乎，秦伯归而背晋成。"}]}, {"section": 143, "header": "成公●成公十二年", "data": [{"ID": 1849, "text": "十有二年，春，周公出奔晋。"}, {"ID": 1850, "text": "夏，公会晋侯，卫侯，于琐泽。"}, {"ID": 1851, "text": "秋，晋人败狄于交刚。"}, {"ID": 1852, "text": "冬，十月。"}, {"ID": 1853, "text": "十二年，春，王使以周公之难来告，书曰，周公出奔晋，凡自周无出，周公自出故也。"}, {"ID": 1854, "text": "宋华元克合晋楚之成，夏，五月，晋士燮会楚公子罢，许偃，癸亥，盟于宋西门之外，曰，凡晋楚无相加戎，好恶同之，同恤灾危，备救凶患，若有害楚，则晋伐之，在晋，楚亦如之，交贽往来，道路无壅，谋其不协，而讨不庭，有渝此盟，明神殛之，俾队其师，无克胙国，郑伯如晋听成，会于琐泽，成故也。"}, {"ID": 1855, "text": "狄人间宋之盟以侵晋，而不设备，秋，晋人败狄于交刚。"}, {"ID": 1856, "text": "晋郤至如楚聘，且莅盟，楚子享之，子反相，为地室而县焉，郤至将登，金奏作于下，惊而走出。子反曰，日云莫矣，寡君须矣，吾子其入也。宾曰，君不忘先君之好，施及下臣，贶之以大礼，重之以备乐，如天之福，两君相见，何以代此，下臣不敢，子反曰，如天之福，两君相见，无亦唯是一矢以相加遗，焉用乐，寡君须矣，吾子其入也，宾曰，若让之以一矢，祸之大者，其何福之为，世之治也，诸侯间于天子之事，则相朝也，于是乎有享宴之礼，享以训共俭，宴以示慈惠，共俭以行礼，而慈惠以布政，政以礼成，民是以息，百官承事，朝而不夕，此公侯之所以捍城其民也，故诗曰，赳赳武夫，公侯干城，及其乱也，诸侯贪冒，侵欲不忌，争寻常以尽其民，略其武夫，以为己腹心股肱爪牙，故诗曰，赳赳武夫，公侯腹心，天下有道，则公侯能为民干城，而制其腹心，乱则反之，今吾子之言，乱之道也，不可以为法，然吾子主也，至敢不从，遂入卒事，归以语范文子，文子曰，无礼必食言，吾死无日矣夫，冬，楚公子罢如晋聘，且莅盟，十二月，晋侯及楚公子罢盟于赤棘。"}]}, {"section": 144, "header": "成公●成公十三年", "data": [{"ID": 1857, "text": "十有三年，春，晋侯使郤锜来乞师。"}, {"ID": 1858, "text": "三月，公如京师。"}, {"ID": 1859, "text": "公，五月，公自京师，遂会晋侯，齐侯，宋公，卫侯，郑伯，曹伯，邾人，滕人，伐秦。"}, {"ID": 1860, "text": "曹伯卢卒于师。"}, {"ID": 1861, "text": "秋，七月，公至自伐秦。"}, {"ID": 1862, "text": "冬，葬曹宣公。"}, {"ID": 1863, "text": "十三年，春，晋侯使郤锜来乞师，将事不敬，孟献子曰，郤氏其亡乎，礼，身之干也，敬，身之基也，郤子无基，且先君之嗣卿也，受命以求师，将社稷是卫，而惰弃君命也，不亡何为。"}, {"ID": 1864, "text": "三月，公如京师，宣伯欲赐，请先使，王以行人之礼，礼焉，孟献子从，王以为介，而重贿之，公及诸侯朝王，遂从刘康公，成肃公，会晋侯伐秦，成子受脤于社，不敬，刘子曰，吾闻之，民受天地之中以生，所谓命也，是以有动作礼义威仪之则，以定命也，能者养之以福，不能者败以取祸，是故君子勤礼，小人尽力，勤礼莫如致敬，尽力莫如敦笃，敬在养神，笃在守业，国之大事，在祀与戎，祀有执膰，戎有受脤，神之大节也，今成子惰弃其命矣，其不反乎。"}, {"ID": 1865, "text": "夏，四月，戊午，晋侯使吕相绝秦，曰，昔逮我献公，及穆公相好，戮力同心，申之以盟誓，重之以昏姻，天祸晋国，文公如齐，惠公如秦，无禄，献公即世，穆公不忘旧德，俾我惠公，用能奉祀于晋，又不能成大勋，而为韩之师，亦悔于厥心，用集我文公，是穆之成也，文公躬擐甲胄，跋履山川，逾越险阻，征东之诸侯，虞夏商周之胤，而朝诸秦，则亦既报旧德矣，郑人怒君之疆场，我文公帅诸侯及秦围郑，秦大夫不询于我寡君，擅及郑盟，诸侯疾之，将致命于秦，文公恐惧，绥静诸侯，秦师克还无害，则是我有大造于西也，无禄，文公即世，穆为不吊，蔑死我君，寡我襄公，迭我淆地，奸绝我好，伐我保城，殄灭我费滑，散离我兄弟，挠乱我同盟，倾覆我国家，我襄公未忘君之旧勋，而惧社稷之陨，是以有淆之师，犹愿赦罪于穆公，穆公弗听，而即楚谋我，天诱其衷，成王陨命，穆公是以不克逞志于我，穆襄即世，康灵即位，康公我之自出，又欲阙翦我公室，倾覆我社稷，帅我蝥贼，以来荡摇我边疆，我是以有令狐之役，康犹不悛，入我河曲，伐我涑川，俘我王官，翦我羁马，我是以有河曲之战，东道之不通，则是康公绝我好也，及君之嗣也，我君景公，引领西望曰，庶抚我乎，君亦不惠称盟，利吾有狄难，入我河县，焚我箕郜，芟夷我农功，虔刘我边陲，我是以有辅氏之聚，君亦悔祸之延，而欲徼福于先君献穆，使伯车来命我景公曰，吾与女同好弃恶，复修旧德，以追念前勋，言誓未就，景公即世，我寡君是以有令狐之会，君又不祥，背弃盟誓，白狄及君同州，君之仇雠，而我之昏姻也，君来赐命曰，吾与女伐狄，寡君不敢顾昏姻，畏君之威，而受命于吏，君有二心于狄，曰，晋将伐女，狄应且憎，是用告我，楚人恶君之二三其德也，亦来告我曰，秦背令狐之盟，而来求盟于我，昭告昊天上帝，秦三公，楚三王，曰，余虽与晋出入，余唯利是视，不谷恶其无成德，是用宣之，以惩不壹，诸侯备闻此言，斯是用痛心疾首，昵就寡人，寡人帅以听命，唯好是求，君若惠顾诸侯，矜哀寡人，而赐之盟，则寡人之愿也，其承宁诸侯以退，岂敢徼乱，君若不施大惠，寡人不佞，其不能诸侯退矣，敢尽布之执事，俾执事实图利之，秦桓公既与晋厉公为令狐之盟，而又召狄与楚，欲道以伐晋，诸侯是以睦于晋，晋栾书将中军，荀庚佐之，士燮将上军，郤锜佐之，韩厥将下军，荀罃佐之，赵旃将新军，郤至佐之，郤毅御戎，栾针为右，孟献子曰，晋帅乘和，师必有大功，五月，丁亥，晋师以诸侯之师，及秦师战于麻隧，秦师败绩，获秦成差，及不更女父，曹宣公卒于师，师遂济泾，及侯丽而还，迓晋侯于新楚，成肃公卒于瑕。"}, {"ID": 1866, "text": "六月，丁卯，夜，郑公子班自訾求入于大宫，不能，杀子印，子羽，反军于市，己巳，子驷帅国人盟于大宫，遂从而尽焚之，杀子如，子駹，孙叔，孙知。"}, {"ID": 1867, "text": "曹人使公子负刍守，使公子欣时逆曹伯之丧，秋，负刍杀其大子而自立也，诸侯乃请讨之，晋人以其役之劳，请俟他年，冬，葬曹宣公，既葬，子臧将亡，国人皆将从之，成公乃惧，告罪，且请焉，乃反而致其邑。"}]}, {"section": 145, "header": "成公●成公十四年", "data": [{"ID": 1868, "text": "十有四年，春，王正月，莒子朱卒。"}, {"ID": 1869, "text": "夏，卫孙林父自晋归于卫。"}, {"ID": 1870, "text": "秋，叔孙侨如如齐逆女。"}, {"ID": 1871, "text": "郑公子喜帅师伐许。"}, {"ID": 1872, "text": "九月，侨如以夫人妇姜氏至自齐。"}, {"ID": 1873, "text": "冬，十月，庚寅，卫侯臧卒。"}, {"ID": 1874, "text": "秦伯卒。"}, {"ID": 1875, "text": "十四年，春，卫侯如晋，晋侯强见孙林父焉，定公不可，夏，卫侯既归，晋侯使郤犨送孙林父而见之，卫侯欲辞，定姜曰，不可，是先君宗卿之嗣也，大国又以为请，不许，将亡，虽恶之，不犹愈于亡乎，君其忍之，安民而宥宗卿，不亦可乎，卫侯见而复之，卫侯飨苦成叔，甯惠子相，苦成叔傲，甯子曰，苦成家其亡乎，古之为享食也，以观威仪，省祸福也，故诗曰，兕觥其觩，旨酒思柔，彼交匪傲，万福来求，今夫子傲，取祸之道也。"}, {"ID": 1876, "text": "秋，宣伯如齐逆女，称族，尊君命也。"}, {"ID": 1877, "text": "八月，郑子罕伐许，败焉，戊戌，郑伯复伐许，庚子，入其郛，许人平以叔申之封。"}, {"ID": 1878, "text": "九月，侨如以夫人妇姜氏至自齐，舍族，尊夫人也，故君子曰，春秋之称微而显，志而晦，婉而成章，尽而不污，惩恶而劝善，非圣人谁能修之。"}, {"ID": 1879, "text": "卫侯有疾，使孔成子，甯惠子，立敬姒之子衎，以为大子，冬，十月，卫定公卒，夫人姜氏既哭而息，见大子之不哀也，不内酌饮，叹曰，是夫也，将不唯卫国之败，其必始于未亡人，乌呼，天祸卫国也，夫吾不获鱄也，使主社稷，大夫闻之，无不耸惧，孙文子自是不敢舍其重器于卫，尽置诸戚，而甚善晋大夫。"}]}, {"section": 146, "header": "成公●成公十五年", "data": [{"ID": 1880, "text": "十有五年，春，王二月，葬卫定公。"}, {"ID": 1881, "text": "三月，乙巳，仲婴齐卒。"}, {"ID": 1882, "text": "癸丑，公会晋侯，卫侯，郑伯，曹伯，宋世子成，齐国佐，邾人，同盟于戚，晋侯执曹伯，归于京师，公至自会。"}, {"ID": 1883, "text": "夏，六月，宋公固卒。"}, {"ID": 1884, "text": "楚子伐郑。"}, {"ID": 1885, "text": "秋，八月，庚辰，葬宋共公。"}, {"ID": 1886, "text": "宋华元，出奔晋，宋华元自晋归于宋，宋杀其大夫山，宋鱼石出奔楚。"}, {"ID": 1887, "text": "冬，十有一月，叔孙侨如会晋士燮，齐高无咎，宋华元，卫孙林父，郑公子鰌，邾人，会吴于锺离。"}, {"ID": 1888, "text": "许迁于叶。"}, {"ID": 1889, "text": "十五年，春，会于戚，讨曹成公也，执而归诸京师，书曰，晋侯执曹伯，不及其民也，凡君不道于其民，诸侯讨而执之，则曰，某人执某侯，不然则否，诸侯将见子臧于王，而立之，子臧辞曰，前志有之曰，圣达节，次守节，下失节，为君，非吾节也，虽不能圣，敢失守乎，遂逃奔宋。"}, {"ID": 1890, "text": "夏，六月，宋共公卒。"}, {"ID": 1891, "text": "楚将北师，子囊曰：“新与晋盟而背之，无乃不可乎？”子反曰：敌利则进，何盟之有，申叔时老矣，在申，闻之曰，子反必不免，信以守礼，礼以庇身，信礼之亡，欲免得乎，楚子侵郑，及暴隧，遂侵卫，及首止，郑子罕侵楚，取新石，栾武子欲报楚，韩献子曰，无庸，使重其罪，民将叛之，无民孰战。"}, {"ID": 1892, "text": "秋，八月，葬宋共公，于是华元为右师，鱼石为左师，荡泽为司马，华喜为司徒，公孙师为司城，向为人为大司寇，鳞朱为少司寇，向带为大宰，鱼府为少宰，荡泽弱公室，杀公子肥，华元曰，我为右师，君臣之训，师所司也，今公室卑而不能正，吾罪大矣，不能治官，敢赖宠乎，乃出奔晋，二华，戴族也，司城，庄族也，六官者，皆桓族也，鱼石将止华元，鱼府曰，右师反必讨，是无桓氏也，鱼石曰，右师苟获反，虽许之讨，必不敢，且多大功，国人与之，不反，惧桓氏之无祀于宋也，右师讨，犹有戌在，桓氏虽亡，必偏，鱼石自止华元于河上，请讨，许之，乃反，使华喜，公孙师，帅国人攻荡氏，杀子山，书曰，宋杀大夫山，言背其族也，鱼石，向为人，鳞朱，向带，鱼府，出舍于雎上，华元使止之，不可，冬，十月，华元自止之，不可，乃反，鱼府曰，今不从，不得入矣，右师视速而言疾，有异志焉，若不我纳，今将驰矣，登丘而望之，则驰聘而从之，则决睢澨，闭门登陴矣，左师，二司寇，二宰，遂出奔楚，华元使向戌为左师，老佐为司马，乐裔为司寇，以靖国人。"}, {"ID": 1893, "text": "晋三郤害伯宗，谮而杀之，及栾弗忌，伯州犁奔楚，韩献子曰，郤氏其不免乎，善人，天地之纪也，而骤绝之，不亡何待，初，伯宗每朝，其妻必戒之曰，盗憎主人，民恶其上，子好直言，必及于难。"}, {"ID": 1894, "text": "十一月，会吴于锺离，始通吴也。"}, {"ID": 1895, "text": "许灵公畏逼于郑，请迁于楚，辛丑，楚公子申迁许于叶。"}]}, {"section": 147, "header": "成公●成公十六年", "data": [{"ID": 1896, "text": "十有六年，春，王正月，雨木冰。"}, {"ID": 1897, "text": "夏，四月，辛未，滕子卒。"}, {"ID": 1898, "text": "郑公子喜帅师侵宋。"}, {"ID": 1899, "text": "六月，丙寅朔，日有食之。"}, {"ID": 1900, "text": "晋侯使栾黶来乞师。"}, {"ID": 1901, "text": "甲午，晦，晋侯及楚子，郑伯，战于鄢陵，楚子郑师败绩，楚杀其大夫公子侧。"}, {"ID": 1902, "text": "秋，公会晋侯，齐侯，卫侯，宋华元，邾人，于沙随，不见公，公至自会。"}, {"ID": 1903, "text": "公会尹子，晋侯，齐国佐，邾人，伐郑。"}, {"ID": 1904, "text": "曹伯归自京师。"}, {"ID": 1905, "text": "九月，晋人执季孙行父，舍之于苕丘，冬，十月，乙亥，叔孙侨如出奔齐。"}, {"ID": 1906, "text": "十有二月，乙丑，季孙行父及晋郤犨盟于扈。"}, {"ID": 1907, "text": "公至自会。"}, {"ID": 1908, "text": "乙酉，刺公子偃。"}, {"ID": 1909, "text": "十六年，春，楚子自武城使公子成，以汝阴之田，求成于郑，郑叛晋，子驷从楚子盟于武城。"}, {"ID": 1910, "text": "夏，四月，滕文公卒。"}, {"ID": 1911, "text": "郑子罕伐宋，宋将锄，乐惧，败诸汋陂，退舍于夫渠，不儆，郑人覆之，败诸汋陵，获将锄乐惧，宋恃胜也。"}, {"ID": 1912, "text": "卫侯伐郑，至于鸣雁，为晋故也。"}, {"ID": 1913, "text": "晋侯将伐郑。范文子曰：若逞吾愿，诸侯皆叛，晋可以逞，若唯郑叛，晋国之忧，可立俟也。栾武子曰：不可以当吾世而失诸侯，必伐郑，乃兴师，栾书将中军，士燮佐之，郤锜将上军，荀偃佐之，韩厥将下军，郤至佐新军，荀罃居守，郤犨如卫，遂如齐，皆乞师焉，栾黶来乞师。孟献子曰：有胜矣，戊寅，晋师起，郑人闻有晋师，使告于楚，姚句耳与往，楚子救郑，司马将中军，令尹将左，右尹子辛将右过申，子反入见申叔时，曰，师其何如，对曰，德，刑，详，义，礼，信，战之器也，德以施惠，刑以正邪，详以事神，义以建利，礼以顺时，信以守物，民生厚而德正，用利而事节，时顺而物成，上下和睦，周旋不逆，求无不具，各知其极，故诗曰，立我烝民，莫匪尔极，是以神降之福，时无灾害，民生敦厖，和同以听。莫不尽力以从上命，致死以补其阙，此战之所由克也。今楚内弃其民，而外绝其好，渎齐盟，而食话言，奸时以动，而疲民以逞，民不知信，进退罪也，人恤所底，其谁致死，子其勉之，吾不复见子矣，姚句耳先归，子驷问焉，对曰，其行速，过险而不整，速则失志，不整丧列，志失列丧，将何以战，楚惧不可用也，五月，晋师济河，闻楚师将至，范文子欲反，曰，我伪逃楚，可以纾忧，夫合诸侯，非吾所能也，以遗能者，我若群臣辑睦以事君，多矣，武子曰，不可，六月，晋楚遇于鄢陵，范文子不欲战，郤至曰，韩之战，惠公不振旅，箕之役，先轸不反命，邲之师，荀伯不复从，皆晋之耻也，子亦见先君之事矣，今我辟楚，又益耻也，文子曰，吾先君之亟战也有故，秦狄齐楚皆强，不尽力，子孙将弱，今三强服矣，敌楚而已，唯圣人能外内无患。自非圣人，外宁必有内忧。盍释楚以为外惧乎，甲午，晦，楚晨压晋军而陈，军吏患之，范匄趋进曰，塞井夷灶，陈于军中而疏行首，晋楚唯天所授，何患焉，文子执戈逐之，曰，国之存亡，天也，童子何知焉，栾书曰，楚师轻窕，固垒而待之，三日必退，退而击之，必获胜焉，郤至曰，楚有六间，不可失也，其二卿相恶，王卒以旧，郑陈而不整，蛮军而不陈，陈不违晦，在陈而嚣，合而加嚣，各顾其后，莫有斗心，旧不必良，以犯天忌，我必克之，楚子登巢车以望晋军，子重使大宰伯州犁侍于王后，王曰，骋而左右，何也，曰，召军吏也，皆聚于中军矣，曰，合谋也，张幕矣，曰，虔卜于先君也，彻幕矣，曰，将发命也，甚嚣且尘上矣，曰，将塞井夷灶而为行也，皆乘矣，左右执兵而下矣，曰，听誓也，战乎，曰，未可知也，乘而左右皆下矣，曰，战祷也，伯州犁以公卒告王，苗贲皇在晋侯之侧，亦以王卒告，皆曰，国士在，且厚，不可当也，苗贲皇言于晋侯曰，楚之良，在其中军王族而已，请分良以击其左右，而三军萃于王卒，必大败之，公筮之，史曰，吉，其卦遇复，曰，南国蹙，射其元，王中厥目，国蹙王伤，不败何待，公从之，有淖于前，乃皆左右，相违于淖，步毅御晋厉公，栾针为右，彭名御楚共王，潘党为右，石首御郑成公，唐苟为右，栾范以其族夹公行，陷于淖，栾书将载晋侯，针曰，书退，国有大任，焉得专之，且侵官，冒也，失官，慢也，离局，奸也，有三罪焉，不可犯也，乃掀公以出于淖，癸巳，潘尪之党，与养由基，蹲甲而射之，彻七札焉，以示王，曰，君有二臣如此，何忧于战，王怒曰，大辱国，诘朝，尔射死艺，吕锜梦射月，中之，退入于泥，占之曰，姬姓，日也，异姓，月也，必楚王也，射而中之，退入于泥，亦必死矣，及战，射共王中目，王召养由基，与之两矢，使射吕锜，中项伏弢，以一矢复命，郤至三遇楚子之卒，见楚子必下，免胄而趋风。楚子使工尹襄问之以弓。曰，方事之殷也，有𩎟韦之跗注，君子也，识见不谷而趋，无乃伤乎？郤至见客，免胄承命曰：“君之外臣至，从寡君之戎事，以君之灵，间蒙甲胄，不敢拜命，敢告不宁，君命之辱，为事之故，敢肃使者。”三肃使者而退。晋韩厥从郑伯，其御杜溷罗曰，速从之，其御屡顾，不在马，可及也，韩厥曰，不可以再辱国君，乃止，郤至从郑伯，其右茀翰胡曰，谍辂之，余从之乘，而俘以，下郤至，曰伤国君有，刑亦，止石首，曰卫懿公唯不去其，旗是以败于，荧乃内旌于弢，中唐苟谓石首，曰子在君侧，败者壹大，我不如子，子以君免，我请止，乃死，楚师薄于险，叔山冉谓养由基曰，虽君有命，为国故，子必射，乃射，再发尽殪，叔山冉搏人以役，中车折轼，晋师乃止，囚楚公子茷，栾针见子重之旌，请曰，楚人谓夫旌，子重之麾也，彼其子重也，日臣之使于楚也，子重问晋国之勇，臣对曰，好以众整，曰，又何如，臣对曰，好以暇，今两国治戎，行人不使，不可谓整，临事而食言，不可谓暇，请摄饮焉，公许之，使行人执榼承饮，造于子重曰，寡君乏使，使针御持矛，是以不得犒从者，使某摄饮，子重曰，夫子尝与吾言于楚，必是故也，不亦识乎，受而饮之，免使者而复鼓，旦而战。见星未已，子反命军吏察夷伤，补卒乘，缮甲兵，展车马，鸡鸣而食，唯命是听。晋人患之，苗贲皇徇曰，蒐乘补卒，秣马利兵。修陈固列，蓐食申祷，明日复战，乃逸楚囚，王闻之，召子反谋，谷阳竖献饮于子反，子反醉而不能见，王曰，天败楚也夫，余不可以待，乃宵遁，晋入楚军，三日谷，范文子立于戎马之前，曰，君幼，诸臣不佞，何以及此，君其戒之，《周书》曰，惟命不于常，有德之谓，楚师还，及瑕，王使谓子反曰，先大夫之覆师徒者，君不在，子无以为过，不谷之罪也，子反再拜稽首曰，君赐臣死，死且不朽，臣之卒实奔，臣之罪也，子重复谓子反曰，初陨师徒者，而亦闻之矣，盍图之，对曰，虽微先大夫有之，大夫命侧，侧敢不义，侧亡君师，敢忘其死，王使止之，弗及而卒，战之日，齐国佐，高无咎，至于师，卫侯出于卫，公出于坏隤，宣伯通于穆姜，欲去季孟，而取其室，将行，穆姜送公，而使逐二子，公以晋难告，曰，请反而听命，姜怒，公子偃，公子锄，趋过指之曰，女不可，是皆君也，公待于坏隤，申宫儆备，设守而后行，是以后，使孟献子守于公宫，秋，会干沙随，谋伐郑也，宣伯使告郤犨曰，鲁侯待于坏隤，以待胜者，郤犨将新军，且为公族大夫，以主东诸侯，取货于宣伯，而诉公于晋侯，晋侯不见公。"}, {"ID": 1914, "text": "曹人请于晋曰，自我先君宣公即位，国人曰，若之何，忧犹未弭，而又讨我寡君，以亡曹国社稷之镇公子，是大泯曹也，先君无乃有罪乎，若有罪，则君列诸会矣，君唯不遗德刑，以伯诸侯，岂独遗诸敝邑，敢私布之。"}, {"ID": 1915, "text": "七月，公会尹武公，及诸侯伐郑，将行，姜又命公如初，公又申守而行，诸侯之师，次于郑西，我师次于督扬，不敢过郑，子叔声伯使叔孙豹请逆于晋师，为食于郑郊，师逆以至，声伯四日不食以待之，食使者，而后食。"}, {"ID": 1916, "text": "诸侯迁于制田，知武子佐下军，以诸侯之师侵陈，至于鸣鹿，遂侵蔡未反，诸侯迁于颍上，戊午，郑子罕宵军之宋齐，卫皆失军，曹人复请于晋，晋侯谓子臧，反，吾归而君，子臧反，曹伯归，子臧尽致其邑与卿，而不出。"}, {"ID": 1917, "text": "宣伯使告郤犨曰，鲁之有季孟，犹晋之有栾范也，政令于是乎成，今其谋曰，晋政多门，不可从也，宁事齐楚，有亡而已，蔑从晋矣，若欲得志于鲁，请止行父而杀之，我毙蔑也，而事晋，蔑有贰矣，鲁不贰，小国必睦，不然，归必叛矣，九月，晋人执季文子于苕丘，公还，待于郓，使子叔声伯请季孙于晋，郤犨曰，苟去仲孙蔑而止季孙行父，吾与子国，亲于公室，对曰，侨如之情，子必闻之矣，若去蔑与行父，是大弃鲁国，而罪寡君也，若犹不弃，而惠徼周公之福，使寡君得事晋君，则夫二人者，鲁国社稷之臣也，若朝亡之，鲁必夕亡，以鲁之密迩仇雠，亡而为雠，治之何及，郤犨曰，吾为子请邑，对曰，婴齐，鲁之常隶也，敢介大国，以求厚焉，承寡君之命以请，若得所请，吾子之赐多矣，又何求，范文子谓栾武子曰，季孙于鲁，相二君矣，妾不衣帛，马不食粟，可不谓忠乎，信谗慝而弃忠良，若诸侯何，子叔婴齐奉君命无私，谋国家不贰，图其身不忘其君，若虚其请，是弃善人也，子其图之，乃许鲁平，赦季孙，冬，十月，出叔孙侨如而盟之，侨如奔齐，十二月，季孙及郤犨盟于扈，归刺公子偃，召叔孙豹于齐而立之。"}, {"ID": 1918, "text": "齐声孟子通侨如，使立于高国之闲，侨如曰，不可以再罪，奔卫，亦闲于卿。"}, {"ID": 1919, "text": "晋侯使郤至献楚捷于周，与单襄公语，骤称其伐，单子语诸大夫曰，温季其亡乎，位于七人之下，而求掩其上，怨之所聚，乱之本也，多怨而阶乱，何以在位，夏书曰，怨岂在明，不见是图，将慎其细也，今而明之，其可乎。"}]}, {"section": 148, "header": "成公●成公十七年", "data": [{"ID": 1920, "text": "十有七年，春，卫北宫括帅师侵郑。"}, {"ID": 1921, "text": "夏，公会尹子，单子，晋侯，齐侯，宋公，卫侯，曹伯，邾人，伐郑。"}, {"ID": 1922, "text": "六月，乙酉，同盟于柯陵。"}, {"ID": 1923, "text": "秋，公至自会。"}, {"ID": 1924, "text": "齐高无咎出奔莒。"}, {"ID": 1925, "text": "九月，辛丑，用郊。"}, {"ID": 1926, "text": "晋侯使荀罃来乞师。"}, {"ID": 1927, "text": "冬，公会单子，晋侯，宋公，卫侯，曹伯，齐人，邾人，伐郑。"}, {"ID": 1928, "text": "十有一月，公至自伐郑。"}, {"ID": 1929, "text": "壬申，公孙婴卒于狸脤，十有二月丁已朔，日有食之。"}, {"ID": 1930, "text": "邾子貜且卒。"}, {"ID": 1931, "text": "晋杀其大夫郤锜，郤犨，郤至。"}, {"ID": 1932, "text": "楚人灭舒庸。"}, {"ID": 1933, "text": "十七年，春，王正月，郑子驷侵晋虚滑，卫北宫括救晋侵郑，至于高氏，夏，五月，郑大子髡，顽侯獳，为质于楚，楚公子成，公子寅，戍郑。"}, {"ID": 1934, "text": "公会尹武公，单襄公，及诸侯伐郑，自戏童至于曲洧。"}, {"ID": 1935, "text": "晋范文子反自鄢陵，使其祝宗祈死曰，君骄侈而克敌，是天益其疾也，难将作矣，爱我者唯祝我使我速死，无及于难，范氏之福也，六月，戊辰，士燮卒。"}, {"ID": 1936, "text": "乙酉，同盟于柯陵，寻戚之盟也。"}, {"ID": 1937, "text": "楚子重救郑师于首止，诸侯还。"}, {"ID": 1938, "text": "齐庆克通于声孟子，与妇人蒙衣乘辇，而入于闳，鲍牵见之，以告国武子，武子召庆克而谓之，庆克久不出，而告夫人曰，国子谪我，夫人怒，国子相灵公以会高鲍，处守及还，将至，闭门而索客，孟子诉之曰，高鲍将不纳君而立公子角，国子知之，秋，七月，壬寅，刖鲍牵而逐高无咎，无咎奔莒，高弱以卢叛，齐人来召鲍国而立之，初，鲍国去鲍氏而来，为施孝叔臣，施氏卜宰，匡句须吉，施氏之宰，有百室之邑与匡句须邑，使为宰以让鲍国而致邑焉，施孝叔曰，子实吉，对曰，能与忠良，吉孰大焉，鲍国相施氏忠，故齐人取以为鲍氏，后仲尼曰，鲍庄子之知不如葵，葵犹能卫其足。"}, {"ID": 1939, "text": "冬，诸侯伐郑。十月，庚午，围郑，楚公子申救郑，师于汝上。十一月，诸侯还。"}, {"ID": 1940, "text": "初，声伯梦涉洹，或与己琼瑰食之，泣而为琼瑰，盈其怀，从而歌之曰，济洹之水，赠我以琼瑰，归乎归乎，琼瑰盈吾怀乎，惧不敢占也，还自郑，壬申，至于狸脤而占之，曰，余恐死，故不敢占也，今众繁而从余三年矣，无伤也，言之之莫而卒。"}, {"ID": 1941, "text": "齐侯使崔杼为大夫，使庆克佐之，帅师围卢，国佐从诸侯围郑，以难请而归，遂如卢师，杀庆克以谷叛，齐侯与之盟于徐关而复之，十二月，卢降，使国胜告难于晋，待命于清。"}, {"ID": 1942, "text": "晋厉公侈，多外嬖，反自鄢陵，欲尽去群大夫而立其左右，胥童以胥克之废也，怨郤氏，而嬖于厉公，郤锜夺夷阳五田，五亦嬖于厉公，郤犨与长鱼矫争田，执而梏之，与其父母妻子同一辕，既矫，亦嬖于厉公，栾书怨郤至，以其不从己而败楚师也，欲废之，使楚公子茷告公曰，此战也，郤至实召寡君，以东师之未至也，与军帅之不具也，曰此必败，吾因奉孙周以事君，公告栾书，书曰，其有焉，不然，岂其死之不恤，而受敌使乎，君盍尝使诸周而察之，郤至聘于周，栾书使孙周见之，公使觇之信，遂怨郤至，厉公田，与妇人先杀而饮酒，后使大夫杀，郤至奉豕，寺人孟张夺之，郤至，射而杀之，公曰，季子欺余，厉公将作难，胥童曰，必先三郤，族大多怨，去大族不逼，敌多怨有庸，公曰，然郤氏闻之，郤锜欲攻公，曰虽死，君必危，郤至曰，人所以立，信知勇也，信不叛君，知不害民，勇不作乱，失兹三者，其谁与我，死而多怨，将安用之，君实有臣而杀之，其谓君何，我之有罪，吾死后矣，若杀不辜，将失其民，欲安得乎，待命而已，受君之禄，是以聚党，有党而争命，罪孰大焉，壬午，胥童，夷羊五，帅甲八百，将攻郤氏，长鱼矫请无用众，公使清沸魋助之，抽戈结衽而伪讼者，三郤将谋于榭，矫以戈杀驹伯苦成叔于其位，温季曰，逃威也，遂趋，矫及诸其车，以戈杀之，皆尸诸朝，胥童以甲劫栾书中行偃于朝，矫曰，不杀二子，忧必及君，公曰，一朝而尸三卿，余不忍益也，对曰，人将忍君，臣闻乱在外为奸，在内为轨，御奸以德，御轨以刑，不施而杀，不可谓德，臣逼而不讨，不可谓刑，德刑不立，奸轨并至，臣请行，遂出奔狄，公使辞于二子曰，寡人有讨于郤氏，郤氏既伏其辜矣，大夫无辱，其复职位，皆再拜稽首曰，君讨有罪而免臣于死，君之惠也，二臣虽死，敢忘君德，乃皆归，公使胥童为卿，公游于匠丽氏，栾书，中行偃，遂执公焉，召士匄，士匄辞，召韩厥，韩厥辞，曰，昔吾畜于赵氏，孟姬之谗，吾能违兵，古人有言曰，杀老牛莫之敢尸，而况君乎，二三子不能事君，焉用厥也。"}, {"ID": 1943, "text": "舒庸人以楚师之败也，道吴人围巢，伐驾，围厘虺，遂恃吴而不设备，楚公子橐师袭舒庸，灭之。"}, {"ID": 1944, "text": "闰月，乙卯，晦，栾书中行偃杀胥童，民不与郤氏，胥童道君为乱，故皆书曰，晋杀其大夫。"}]}, {"section": 149, "header": "成公●成公十八年", "data": [{"ID": 1945, "text": "十有八年，春，王正月，晋杀其大夫胥童。"}, {"ID": 1946, "text": "庚申，晋弑其君州蒲。"}, {"ID": 1947, "text": "齐杀其大夫国佐。"}, {"ID": 1948, "text": "公如晋。"}, {"ID": 1949, "text": "夏，楚子，郑伯，伐宋，宋鱼石复入于彭城。"}, {"ID": 1950, "text": "公至自晋。"}, {"ID": 1951, "text": "晋侯使士匄来聘。"}, {"ID": 1952, "text": "秋，杞伯来朝。"}, {"ID": 1953, "text": "八月，邾子来朝。"}, {"ID": 1954, "text": "筑鹿囿。"}, {"ID": 1955, "text": "己丑，公薨于路寝。"}, {"ID": 1956, "text": "冬，楚人郑人侵宋。"}, {"ID": 1957, "text": "晋侯使士鲂来乞师。"}, {"ID": 1958, "text": "十有二月，仲孙蔑会晋侯，宋公，卫侯，邾子，齐崔杼，同盟于虚朾。"}, {"ID": 1959, "text": "丁未，葬我君成公。"}, {"ID": 1960, "text": "十八年，春，王正月，庚申，晋栾书，中行偃，使程滑弑厉公，葬之于翼东门之外，以车一乘，使荀罃，士鲂，逆周子于京师而立之，生十四年矣，大夫逆于清原，周子曰，孤始愿不及此，虽及此，岂非天乎，抑人之求君，使出命也，立而不从将安用君，二三子用我今日，否亦今日，共而从君，神之所福也。对曰：群臣之愿也，敢不唯命是听，庚午，盟而入，馆于伯子同氏辛巳，朝于武宫，逐不臣者七人。周子有兄而无慧，不能辨菽麦，故不可立。"}, {"ID": 1961, "text": "齐为庆氏之难故，甲申晦，齐侯使士华免以戈杀国佐于内宫之朝，师逃于夫人之宫，书曰，齐杀其大夫国佐，弃命专杀，以谷叛故也，使清人杀国胜，国弱来奔，王湫奔莱，庆封为大夫，庆佐为司寇，既，齐侯反国弱，使嗣国氏，礼也。"}, {"ID": 1962, "text": "二月，乙酉朔，晋侯悼公即位于朝，始命百官，施舍己责，逮鳏寡，振废滞，匡乏困，救灾患，禁淫慝，薄赋敛，宥罪戾，节器用，时用民，欲无犯，时使魏相，士鲂，魏颉，赵武为卿，荀家，荀会，栾黶，韩无忌为公族大夫，使训卿之子弟，共俭孝弟，使士渥浊为大傅，使修范武子之法，右行辛为司空，使修士蒍之法，弁纠御戎，校正属焉，使训诸御知义，荀宾为右，司士属焉，使训勇力之士，时使卿无共御，立军尉以摄之，祁奚为中军尉，羊舌职佐之，魏绛为司马，张老为候奄，铎遏寇为上军尉，籍偃为之司马，使训卒乘，亲以听命，程郑为乘马御，六驺属焉，使训群驺知礼，凡六官之长，皆民誉也，举不失职，官不易方，爵不逾德，师不陵正，旅不逼师，民无谤言，所以复霸也。"}, {"ID": 1963, "text": "公如晋，朝嗣君也。"}, {"ID": 1964, "text": "夏，六月，郑伯侵宋，及曹门外，遂会楚子伐宋，取朝郏，楚子辛，郑皇辰，侵城郜，取幽丘，同伐彭城，纳宋鱼石，向为人，鳞朱，向带，鱼府焉，以三百乘戍之而还，书曰复入，凡去其国，国逆而立之曰入，复其位曰复归，诸侯纳之曰归，以恶曰复入，宋人患之，西锄吾曰，何也，若楚人与吾同恶，以德于我，吾固事之也，不敢贰矣，大国无厌，鄙我犹憾，不然，而收吾憎，使赞其政，以间吾衅，亦吾患也，今将崇诸侯之奸，而披其地，以塞夷庚，逞奸而携服，毒诸侯而惧吴晋，吾庸多矣，非吾忧也，且事晋何为，晋必恤之。"}, {"ID": 1965, "text": "公至自晋，晋范宣子来聘，且拜朝也，君子谓晋于是乎有礼。"}, {"ID": 1966, "text": "秋，杞桓公来朝，劳公，且问晋故，公以晋君语之，杞伯于是骤朝于晋，而请为昏。"}, {"ID": 1967, "text": "七月，宋老佐，华喜，围彭城，老佐卒焉，八月，邾宣公来朝，即位而来见也。"}, {"ID": 1968, "text": "筑鹿囿，书不时也。"}, {"ID": 1969, "text": "己丑，公薨于路寝，言道也。"}, {"ID": 1970, "text": "冬十一月，楚子重救彭城伐宋，宋华元如晋告急，韩献子为政，曰，欲求得人，必先勤之，成霸安强，自宋始矣，晋侯师于台谷以救宋，遇楚师于靡角之谷，楚师还，晋士鲂来乞师，季文子问师数于臧武仲，对曰，伐郑之役，知伯实来，下军之佐也，今彘季亦佐下军，如伐郑可也，事大国无失班爵，而加敬焉礼也，从之。"}, {"ID": 1971, "text": "十二月，孟献子会于虚朾，谋救宋也，宋人辞诸侯，而请师以围彭城，孟献子请于诸侯而先归会葬。"}, {"ID": 1972, "text": "丁未，葬我君成公，书顺也。"}]}, {"section": 150, "header": "襄公●襄公元年", "data": [{"ID": 1973, "text": "元年，春，王正月，公即位。"}, {"ID": 1974, "text": "仲孙蔑会晋栾黶，宋华元，卫甯殖，曹人，莒人，邾人，滕人，宋人，薛人，围宋彭城。"}, {"ID": 1975, "text": "夏，晋韩厥帅师伐郑。"}, {"ID": 1976, "text": "仲孙蔑会齐崔杼，曹人，邾人，杞人，次于鄫。"}, {"ID": 1977, "text": "秋，楚公子壬夫帅师侵宋。"}, {"ID": 1978, "text": "九月，辛酉，天王崩。"}, {"ID": 1979, "text": "邾子来朝。"}, {"ID": 1980, "text": "冬，卫侯使公孙剽来聘。"}, {"ID": 1981, "text": "晋侯使荀罃来聘。"}, {"ID": 1982, "text": "元年，春，己亥，围宋彭城，非宋地，追书也，于是为宋讨鱼石，故称宋，且不登叛人也，谓之宋志，彭城降晋，晋人以宋五大夫在彭城者归，置诸瓠丘，齐人不会彭城，晋人以为讨，二月，齐大子光为质于晋。"}, {"ID": 1983, "text": "夏，五月，晋韩厥，荀偃，帅诸侯之师伐郑，入其郛，败其徒兵于洧上，于是东诸侯之师，次于鄫以待晋师，晋师自郑，以鄫之师侵楚焦夷，及陈，晋侯，卫侯，次于戚，以为之援。"}, {"ID": 1984, "text": "秋，楚子辛救郑，侵宋吕留，郑子然侵宋，取犬丘。"}, {"ID": 1985, "text": "九月，邾子来朝，礼也。"}, {"ID": 1986, "text": "冬，卫子叔，晋知武子，来聘，礼也，凡诸侯即位，小国朝之，大国聘焉，以继好结信，谋事补阙，礼之大者也。"}]}, {"section": 151, "header": "襄公●襄公二年", "data": [{"ID": 1987, "text": "二年，春，王正月，葬简王。"}, {"ID": 1988, "text": "郑师伐宋。"}, {"ID": 1989, "text": "夏，五月，庚寅，夫人姜氏薨。"}, {"ID": 1990, "text": "六月，庚辰，郑伯睔卒。"}, {"ID": 1991, "text": "晋师，宋师，卫甯殖，侵郑。"}, {"ID": 1992, "text": "秋，七月，仲孙蔑会晋荀罃，宋华元，卫孙林父，曹人，邾人，于戚，己丑，葬我小君齐姜。"}, {"ID": 1993, "text": "叔孙豹如宋。"}, {"ID": 1994, "text": "冬，仲孙蔑会晋荀罃，齐崔杼，宋华元，卫孙林父，曹人，邾人，滕人，薛人，小邾人，于戚，遂城虎牢。"}, {"ID": 1995, "text": "楚杀其大夫公子申。"}, {"ID": 1996, "text": "二年，春，郑师侵宋，楚令也。"}, {"ID": 1997, "text": "齐侯伐莱，莱人使正舆子，赂夙沙卫以索马牛，皆百匹，齐师乃还，君子是以知齐灵公之为灵也。"}, {"ID": 1998, "text": "夏，齐姜薨，初，穆姜使择美檟，以自为榇，与颂琴，季文子取以葬，君子曰，非礼也，礼无所逆，妇养姑者也，亏姑以成妇，逆莫大焉，诗曰，其惟哲人，告之话言，顺德之行，季孙于是为不哲矣，且姜氏，君之妣也，诗曰，为酒为醴，烝畀祖妣，以洽百礼，降福孔偕。"}, {"ID": 1999, "text": "齐侯使诸姜宗妇来送葬，召莱子，莱子不会，故晏弱城东阳以逼之。"}, {"ID": 2000, "text": "郑成公疾，子驷请息肩于晋，公曰，楚君以郑故，亲集矢于其目，非异人任，寡人也，若背之，是弃力与言，其谁昵我，免寡人，唯二三子。"}, {"ID": 2001, "text": "秋，七月，庚辰，郑伯睔卒，于是子罕当国，子驷为政，子国为司马，晋师侵郑，诸大夫欲从晋，子驷曰，官命未改，会于戚，谋郑故也，孟献子曰，请城虎牢以逼郑，知武子曰，善鄫之会，吾子闻崔子之言，今不来矣，滕薛小邾之不至，皆齐故也，寡君之忧，不唯郑，罃将复于寡君，而请于齐，得请而告，吾子之功也，若不得请，事将在齐，吾子之请，诸侯之福也，岂唯寡君赖之。"}, {"ID": 2002, "text": "穆叔聘于宋，通嗣君也。"}, {"ID": 2003, "text": "冬，复会于戚，齐崔武子，及滕薛小邾之大夫皆会，知武子之言故也，遂城虎牢，郑人乃成。"}, {"ID": 2004, "text": "楚公子申为右司马，多受小国之赂，以逼子重，子辛，楚人杀之，故书曰，楚杀其大夫公子申。"}]}, {"section": 152, "header": "襄公●襄公三年", "data": [{"ID": 2005, "text": "三年，春，楚公子婴齐帅师伐吴，公如晋。"}, {"ID": 2006, "text": "夏，四月，壬戌，公及晋侯盟于长樗，公至自晋。"}, {"ID": 2007, "text": "六月，公会单子，晋侯，宋公，卫侯，郑伯，莒子，邾子，齐世子光，己未，同盟于鸡泽，陈侯使袁侨如会，戊寅，叔孙豹，及诸侯之大夫，及陈袁侨盟。"}, {"ID": 2008, "text": "秋，公至自会。"}, {"ID": 2009, "text": "冬，晋荀罃帅师伐许。"}, {"ID": 2010, "text": "三年，春，楚子重伐吴，为简之师，克鸠兹，至于衡山，使邓廖帅组甲三百，被练三千以侵吴。吴人要而击之。获邓廖，其能免者，组甲八十，被练三百而已，子重归，既饮至，三日，吴人伐楚，取驾，驾，良邑也，邓廖，亦楚之良也，君子谓子重于是役也，所获不如所亡，楚人以是咎子重，子重病之，遂遇心病而卒。"}, {"ID": 2011, "text": "公如晋，始朝也。"}, {"ID": 2012, "text": "夏，盟于长樗，孟献子相，公稽首。知武子曰，天子在，而君辱稽首，寡君惧矣。孟献子曰，以敝邑介在东表，密迩仇雠，寡君将君是望，敢不稽首。"}, {"ID": 2013, "text": "晋为郑服故，且欲修吴好，将合诸侯，使士丐告于齐曰，寡君使丐以岁之不易，不虞之不戒，寡君愿与一二兄弟相见，以谋不协，请君临之使，丐乞盟，齐侯欲勿许，而难为不协，乃盟于耏外。"}, {"ID": 2014, "text": "祁奚请老，晋侯问嗣焉，称解狐，其雠也，将立之而卒，又问焉。对曰，午也可。于是羊舌职死矣，晋侯曰，孰可以代之。对曰，赤也可，于是使祁午为中军尉，羊舌赤佐之，君子谓祁奚于是能举善矣。称其雠，不为谄，立其子，不为比，举其偏，不为党。商书曰，无偏无党，王道荡荡，其祁奚之谓矣，解狐得举，祁午得位，伯华得官，建一官而三物成，能举善也，夫唯善，故能举其类，诗云，惟其有之，是以似之，祁奚有焉。"}, {"ID": 2015, "text": "六月，公会单顷公及诸侯，己未，同盟于鸡泽，晋侯使荀会逆吴子于淮上，吴子不至。"}, {"ID": 2016, "text": "楚子辛为令尹，侵欲于小国，陈成公使袁侨如会，求成，晋侯使和组父告于诸侯，秋，叔孙豹及诸侯之大夫，及陈袁侨盟，陈请服也。"}, {"ID": 2017, "text": "晋侯之弟扬干，乱行于曲梁，魏绛戮其仆，晋侯怒谓羊舌赤曰，合诸侯以为荣也，扬干为戮，何辱如之，必杀魏绛，无失也，对曰，绛无贰志，事君不辟难，有罪不逃刑，其将来辞，何辱命焉，言终，魏绛至，授仆人书，将伏剑，士鲂，张老，止之，公读其书曰，日君乏使，使臣斯司马，臣闻师众以顺为武，军事有死无犯为敬，君合诸侯，臣敢不敬，君师不武，执事不敬，罪莫大焉，臣惧其死，以及扬干，无所逃罪，不能致训，至于用钺，臣之罪重，敢有不从，以怒君心，请归死于司寇，公跣而出，曰，寡人之言，亲爱也，吾子之讨，军礼也，寡人有弟，弗能教训，使干大命，寡人之过也，子无重寡人之过，敢以为请，晋侯以魏绛为能，以刑佐民矣，反役，与之礼食，使佐新军，张老为中军司马，士富为候奄。"}, {"ID": 2018, "text": "楚司马公子何忌侵陈，陈叛故也。"}, {"ID": 2019, "text": "许灵公事楚，不会于鸡泽，冬，晋知武子帅师伐许。"}]}, {"section": 153, "header": "襄公●襄公四年", "data": [{"ID": 2020, "text": "四年，春，王三月，己酉，陈，侯午卒。"}, {"ID": 2021, "text": "夏，叔孙豹如晋。"}, {"ID": 2022, "text": "秋，七月，戊子，夫人姒氏薨，葬陈成公，八月，辛亥，葬我小君定姒。"}, {"ID": 2023, "text": "冬，公如晋。"}, {"ID": 2024, "text": "陈人围顿。"}, {"ID": 2025, "text": "四年，春，楚师为陈叛故，犹在繁阳，韩献子患之，言于朝曰，文王帅殷之叛国，以事纣，唯知时也，今我易之，难哉，三月，陈成公卒，楚人将伐陈，闻丧乃止，陈人不听命，臧武仲闻之曰，陈不服于楚必亡，大国行礼焉而不服，在大犹有咎，而况小乎，夏，楚彭名侵陈，陈无礼故也，穆叔如晋，报知武子之聘也，晋侯享之，金奏肆夏之三，不拜，工歌文王之三，又不拜，歌鹿鸣之三，三拜，韩献子使行人子员问之，曰，子以君命辱于敝邑，先君之礼，藉之以乐，以辱吾子，吾子舍其大而重，拜其细，敢问何礼也，对曰，三夏，天子所以享元侯也，使臣弗敢与闻，文王，两君相见之乐也，臣不敢及，鹿鸣，君所以嘉寡君也，敢不拜嘉，四牡，君所以劳使臣也，敢不重拜，皇皇者华，君教使臣曰，必谘于周，臣闻之，访问于善为咨，咨亲为询，咨礼为度，咨事为诹，咨难为谋，臣获五善，敢不重拜。"}, {"ID": 2026, "text": "秋，定姒薨，不殡于庙，无榇，不虞，匠庆谓季文子曰，子为正卿，而小君之丧不成，不终君也，君长，谁受其咎，初，季孙为己树六檟于蒲圃东门之外，匠庆请木，季孙曰，略，匠庆用蒲圃之檟，季孙不御，君子曰，志所谓多行无礼，必自及也，其是之谓乎。"}, {"ID": 2027, "text": "冬，公如晋听政，晋侯享公，公请属鄫，晋侯不许，孟献子曰，以寡君之密迩于仇雠，而愿固事君，无失官命，鄫无赋于司马，为执事朝夕之命敝邑，敝邑褊小，阙而为罪寡君，寡君是以愿借助焉，晋侯许之。"}, {"ID": 2028, "text": "楚人使顿间陈，而侵伐之，故陈人围顿。"}, {"ID": 2029, "text": "无终子嘉父使孟乐如晋，因魏庄子纳虎豹之皮，以请和诸戎，晋侯曰，戎狄无亲而贪，不如伐之，魏绛曰，诸侯新服，陈新来和，将观于我，我德则睦，否则携贰，劳师于戎，而楚伐陈，必弗能救，是弃陈也，诸华必叛，戎禽兽也，获戎失华，无乃不可乎，夏训有之曰，有穷后羿，公曰，后羿何如，对曰，昔有夏之方衰也，后羿自锄迁于穷石，因夏民以代夏政，恃其射也，不修民事，而淫于原兽，弃武罗，伯困，熊髡，尨圉，而用寒浞，寒浞，伯明氏之谗子弟也，伯明后寒弃之，夷羿收之，信而使之，以为己相，浞行媚于内，而施赂于外，愚弄其民，而虞羿于田，树之诈慝，以取其国家，外内咸服，羿犹不悛，将归自田，家众杀而亨之，以食其子，其子不忍食诸，死于穷门，靡奔有鬲氏，浞因羿室，生浇及豷，恃其谗慝诈伪而不德于民，使浇用师，灭斟灌及斟寻氏，处浇于过，处豷于戈，靡自有鬲氏，收二国之烬以灭浞，而立少康，少康灭浇于过，后杼灭豷于戈，有穷由是遂亡，失人故也，昔周辛甲之为大史也，命百官，官箴王阙，于虞人之箴曰，芒芒禹迹，画为九州，经启九道，民有寝庙，兽有茂草，各有攸处，德用不扰，在帝夷羿，冒于原兽，忘其国恤，而思其麀牡，武不可重，用不恢于夏家，兽臣司原，取告仆夫，虞箴如是，可不惩乎，于是晋侯好田，故魏绛及之，公曰，然则莫如和戎乎，对曰，和戎有五利焉，戎狄荐居，贵货易土，土可贾焉，一也，边鄙不耸，民狎其野，穑人成功，二也，戎狄事晋，四邻振动，诸侯威怀，三也，以德绥戎，师徒不动，甲兵不顿，四也，鉴于后羿，而用德度，远至迩安，五也，君其图之，公说，使魏绛盟诸戎，修民事，田以时。"}, {"ID": 2030, "text": "冬，十月，邾人，莒人，伐鄫，臧纥救鄫，侵邾，败于狐骀，国人逆丧者皆髽，鲁于是乎始髽，国人诵之曰，臧之狐裘，败我于狐骀，我君小子，朱儒是使，朱儒朱儒，使我败于邾。"}]}, {"section": 154, "header": "襄公●襄公五年", "data": [{"ID": 2031, "text": "五年，春，公至自晋。"}, {"ID": 2032, "text": "夏，郑伯使公子发来聘。"}, {"ID": 2033, "text": "叔孙豹鄫，世子巫，如晋。"}, {"ID": 2034, "text": "仲孙蔑，卫孙林父，会吴于善道。"}, {"ID": 2035, "text": "秋，大雩。"}, {"ID": 2036, "text": "楚杀其大夫公子壬夫。"}, {"ID": 2037, "text": "公会晋侯，宋公，陈侯，卫侯，郑伯，曹伯，莒子，邾子，滕子，薛伯，齐世子光，吴人，鄫人，于戚，公至自会。"}, {"ID": 2038, "text": "冬，戍陈"}, {"ID": 2039, "text": "楚公子贞帅师伐陈，公会晋侯，宋公，卫侯，郑伯，曹伯，齐世子光，救陈，十有二月，公至自救陈。"}, {"ID": 2040, "text": "辛未，季孙行父卒。"}, {"ID": 2041, "text": "五年，春，公至自晋。"}, {"ID": 2042, "text": "王使王叔陈生诉戎于晋，晋人执之，士鲂如京师，言王叔之贰于戎也。"}, {"ID": 2043, "text": "夏，郑子国来聘，通嗣君也。"}, {"ID": 2044, "text": "穆叔觌鄫大子于晋，以成属鄫。书曰，叔孙豹，鄫大子巫，如晋，言比诸鲁大夫也。"}, {"ID": 2045, "text": "吴子使寿越如晋，辞不会于鸡泽之故，且请听诸侯之好，晋人将为之合诸侯，使鲁卫先会吴，且告会期，故孟献子，孙文子，会吴于善道。"}, {"ID": 2046, "text": "秋，大雩，旱也。"}, {"ID": 2047, "text": "楚人讨陈叛故，曰，由令尹子辛，实侵欲焉，乃杀之，书曰，楚杀其大夫公子壬夫，贪也，君子谓楚共王于是不刑，诗曰，周道挺挺，我心扃扃，讲事不令，集人来定，已则无信，而杀人以逞，不亦难乎，夏书曰，成允成功。"}, {"ID": 2048, "text": "九月，丙午，盟于戚，会吴，且命戍陈也，穆叔以属鄫为不利，使鄫大夫听命于会。"}, {"ID": 2049, "text": "楚子囊为令尹，范宣子曰，我丧陈矣，楚人讨贰，而立子囊，必改行，而疾讨陈，陈近于楚，民朝夕急，能无往乎，有陈，非吾事也，无之而后可，冬，诸侯戍陈，子囊伐陈，十一月，甲午，会于城棣以救之。"}, {"ID": 2050, "text": "季文子卒，大夫入敛，公在位，宰庀家器为葬备，无衣帛之妾，无食粟之马，无藏金玉，无重器备，君子是以知季文子之忠于公室也，相三君矣，而无私积，可不谓忠乎。"}]}, {"section": 155, "header": "襄公●襄公六年", "data": [{"ID": 2051, "text": "六年，春，王三月，壬午，杞伯姑容卒。"}, {"ID": 2052, "text": "夏，宋华弱来奔。"}, {"ID": 2053, "text": "秋，葬杞桓公。"}, {"ID": 2054, "text": "滕子来朝。"}, {"ID": 2055, "text": "莒人灭鄫。"}, {"ID": 2056, "text": "冬，叔孙豹如邾。"}, {"ID": 2057, "text": "季孙宿如晋。"}, {"ID": 2058, "text": "十有二月，齐侯灭莱。"}, {"ID": 2059, "text": "六年，春，杞桓公卒，始赴以名，同盟故也，宋华弱与乐辔少相狎，长相优，又相谤也，子荡怒，以弓梏华弱于朝，平公见之，曰，司武而梏于朝，难以胜矣，遂逐之，夏，宋华弱来奔，司城子罕曰，同罪异罚，非刑也，专戮于朝，罪孰大焉，亦逐子荡，子荡射子罕之门曰，几日而不我从，子罕善之如初。"}, {"ID": 2060, "text": "秋，滕成公来朝，始朝公也。"}, {"ID": 2061, "text": "莒人灭鄫，鄫恃赂也。"}, {"ID": 2062, "text": "冬，穆叔如邾，聘且修平。"}, {"ID": 2063, "text": "晋人以鄫故来讨曰，何故亡鄫，季武子如晋见，且听命。"}, {"ID": 2064, "text": "十一月，齐侯灭莱，莱恃谋也，于郑子国之来聘也，四月，晏弱城东阳，而遂围莱，甲寅，堙之，环城，傅于堞，及杞桓公卒之月，乙未，王湫帅师及正舆子，棠人，军齐师，齐师大败之，丁未，入莱，莱共公浮柔奔棠，正舆子王湫奔莒，莒人杀之，四月，陈无宇献莱宗器于襄公，晏弱围棠，十一月，丙辰，而灭之，迁莱于郳，高厚，崔杼，定其田。"}]}, {"section": 156, "header": "襄公●襄公七年", "data": [{"ID": 2065, "text": "七年，春，郯子来朝。"}, {"ID": 2066, "text": "夏，四月，三卜郊不从，乃免牲。"}, {"ID": 2067, "text": "小邾子来朝。"}, {"ID": 2068, "text": "城费。"}, {"ID": 2069, "text": "秋，季孙宿如卫。"}, {"ID": 2070, "text": "八月，螽。"}, {"ID": 2071, "text": "冬，十月，卫侯使孙林父来聘，壬戌，及孙林父盟，楚公子贞帅师围陈。"}, {"ID": 2072, "text": "十有二月，公会晋侯，宋公，陈侯，卫侯，曹伯，莒子，邾子，于鄬，郑伯髡顽如会，未见诸侯，丙戌，卒于鄵，陈侯逃归，"}, {"ID": 2073, "text": "七年，春，郯子来朝，始朝公也。"}, {"ID": 2074, "text": "夏，四月，三卜郊不从，乃免牲，孟献子曰，吾乃今而后知有卜筮，夫郊祀后稷，以祈农事也，是故启蛰而郊，郊而后耕，今既耕而卜郊，宜其不从也。"}, {"ID": 2075, "text": "南遗为费宰，叔仲昭伯为隧正，欲善季氏，而求媚于南遗，谓遗请城费，吾多与而役，故季氏城费。"}, {"ID": 2076, "text": "小邾穆公来朝，亦始朝公也。"}, {"ID": 2077, "text": "秋，季武子如卫，报子叔之聘，且辞缓报，非贰也。"}, {"ID": 2078, "text": "冬，十月，晋韩献子告老，公族穆子有废疾，将立之，辞曰，诗曰，岂不夙夜，谓行多露，又曰，弗躬弗亲，庶民弗信，无忌不才，让其可乎，请立起也，与田苏游，而曰好仁，诗曰，靖共尔位，好是正直，神之听之，介尔景福，恤民为德，正直为正，正曲为直，参和为仁，如是则神听之，介福降之，立之，不亦可乎，庚戌，使宣子朝，遂老，晋侯谓韩无忌仁，使掌公族大夫。"}, {"ID": 2079, "text": "卫孙文子来聘，且拜武子之言，而寻孙桓子之盟，公登亦登，叔孙穆子相，趋进曰，诸侯之会，寡君未尝后卫君，今吾子不后寡君，寡君未知所过。吾子其少安。孙子无辞，亦无悛容，穆叔曰，孙子必亡，为臣而君，过而不悛，亡之本也，诗曰，退食自公，委蛇委蛇，谓从者也，衡而委蛇必折。"}, {"ID": 2080, "text": "楚子囊围陈，会于鄬以救之。"}, {"ID": 2081, "text": "郑僖公之为大子也，于成之十六年，与子罕适晋，不礼焉，又与子丰适楚，亦不礼焉，及其元年，朝于晋，子丰欲诉诸晋而废之，子罕止之，及将会于鄬，子驷相，又不礼焉，侍者谏，不听，又谏，杀子，及鄵，子驷使贼夜弑僖公，而以疟疾赴于诸侯，简公生五年，奉而立之。"}, {"ID": 2082, "text": "陈人患楚，庆虎，庆寅，谓楚人曰，吾使公子黄往而执之，楚人从之，二庆使告陈侯于会曰，楚人执公子黄矣，君若不来，群臣不忍社稷宗庙，惧有二图，陈侯逃归。"}]}, {"section": 157, "header": "襄公●襄公八年", "data": [{"ID": 2083, "text": "八年，春，王正月，公如晋。"}, {"ID": 2084, "text": "夏，葬郑僖公。"}, {"ID": 2085, "text": "郑人侵蔡，获蔡公子燮。"}, {"ID": 2086, "text": "季孙宿会晋侯，郑伯，齐人，宋人，卫人，邾人，于邢丘。"}, {"ID": 2087, "text": "公至自晋。"}, {"ID": 2088, "text": "莒人伐我东鄙。"}, {"ID": 2089, "text": "秋，九月，大雩。"}, {"ID": 2090, "text": "冬，楚公子贞帅师伐郑。"}, {"ID": 2091, "text": "晋侯使士丐来聘。"}, {"ID": 2092, "text": "八年，春，公如晋朝，且听朝聘之数。"}, {"ID": 2093, "text": "郑群公子以僖公之死也，谋子驷，子驷先之，夏，四月，庚辰，辞杀子狐，子熙，子侯，子丁，孙击，孙恶，出奔卫。"}, {"ID": 2094, "text": "庚寅，郑子国，子耳，侵蔡，获蔡司马公子燮，郑人皆喜，唯子产不顺，曰，小国无文德而有武功，祸莫大焉，楚人来讨，能勿从乎，从之，晋师必至，晋楚伐郑，自今郑国，不四五年，弗得宁矣，子国怒之，曰，尔何知，国有大命，而有正卿，童子言焉，将为戮矣。"}, {"ID": 2095, "text": "五月，甲辰，会于邢丘，以命朝聘之数，使诸侯之大夫听命，季孙宿，齐高厚，宋向戌，卫甯殖，邾大夫会之，郑伯献捷于会，故亲听命，大夫不书，尊晋侯也。"}, {"ID": 2096, "text": "莒人伐我东鄙，以疆鄫田。"}, {"ID": 2097, "text": "秋，九月，大雩，旱也。"}, {"ID": 2098, "text": "冬，楚子囊伐郑，讨其侵蔡也，子驷，子国，子耳，欲从楚，子孔，子蟜，子展，欲待晋，子驷曰，周诗有之曰，俟河之清，人寿几何，兆云询多，职竞作罗，谋之多族，民之多违，事滋无成，民急矣，姑从楚以纾吾民，晋师至，吾又从之，敬共币帛，以待来者，小国之道也，牺牲玉帛，待于二竟，以待强者，而庇民焉，寇不为害，民不罢病，不亦可乎，子展曰，小所以事大，信也，小国无信，兵乱日至，亡无日矣，五会之信，今将背之，虽楚救我，将安用之，亲我无成，鄙我是欲，不可从也，不如待晋，晋君方明，四军无阙，八卿和睦，必不弃郑，楚师辽远，粮食将尽，必将速归，何患焉，舍之闻之，杖莫如信，完守以老楚，杖信以待晋，不亦可乎，子驷曰，诗云，谋夫孔多，是用不集，发言盈庭，谁敢执其咎，如匪行迈谋，是用不得于道，请从楚，騑也受其咎，乃及楚平，使王子伯骈告于晋曰，君命敝邑，修而车赋，儆而师徒，以讨乱略，蔡人不从，敝邑之人，不敢宁处，悉索敝赋，以讨于蔡，获司马燮，献于邢丘，今楚来讨曰，女何故称兵于蔡，焚我郊保，冯陵我城郭，敝邑之众，夫妇男女，不遑启处，以相救也，翦焉倾覆，无所控告，民死亡者，非其父兄，即其子弟。夫人愁痛，不知所庇。民知穷困，而受盟于楚，孤也与其二三臣，不能禁止，不敢不告，知武子使行人子员对之曰，君有楚命，亦不使一介行李，告于寡君，而即安于楚，君之所欲也，谁敢违君，寡君将帅诸侯以见于城下，唯君图之，晋范宣子来聘，且拜公之辱，告将用师于郑，公享之，宣子赋摽有梅，季武子曰，谁敢哉，今譬于草木，寡君在君，君之臭味也，欢以承命，何时之有，武子赋角弓，宾将出，武子赋彤弓，宣子曰，城濮之役，我先君文公献功于衡雍，受彤弓于襄王，以为子孙藏，匄也，先君守官之嗣也，敢不承命，君子以为知礼。"}]}, {"section": 158, "header": "襄公●襄公九年", "data": [{"ID": 2099, "text": "九年，春，宋灾。"}, {"ID": 2100, "text": "夏，季孙宿如晋。"}, {"ID": 2101, "text": "五月，辛酉，夫人姜氏薨。"}, {"ID": 2102, "text": "秋，八月，癸未，葬我小君穆姜。"}, {"ID": 2103, "text": "冬，公会晋侯，宋公，卫侯，曹伯，莒子，邾子，滕子，薛伯，杞伯，小邾子，齐世子光，伐郑，十有二月，己亥，同盟于戏，楚子伐郑。"}, {"ID": 2104, "text": "九年，春，宋灾，乐喜为司城，以为政，使伯氏司里，火所未至，彻小屋，涂大屋，陈畚挶，具绠缶，备水器，量轻重，蓄水潦，积土涂。巡丈城，缮守备。表火道，使华臣具正徒，令隧正，纳郊保，奔火所，使华阅讨右官，官庀其司，向戌讨左，亦如之，使乐遄庀刑器，亦如之，使皇郧命校正出马，工正出车，备甲兵，庀武守，使西锄吾庀府守，令司宫巷伯儆宫，二师令四乡正敬享，祝宗用马于四墉，祀盘庚于西门之外，晋侯问于士弱曰，吾闻之，宋灾，于是乎知有天道，何故，对曰，古之火正，或食于心，或食于咮，以出内火，是故咮为鹑火，心为大火，陶唐氏之火正阏伯，居商丘，祀大火，而火纪时焉，相土因之，故商主大火，商人阅其祸败之衅，必始于火，是以日知其有天道也，公曰，可必乎，对曰，在道，国乱无象，不可知也。"}, {"ID": 2105, "text": "夏，季武子如晋，报宣子之聘也。"}, {"ID": 2106, "text": "穆姜薨于东宫，始往而筮之，遇艮之八，史曰，是谓艮之随，随其出也，君必速出，姜曰，亡，是于周易，曰，随元亨利贞，咎，元，体之长也，亨，嘉之会也，利，义之和也，贞，事之干也，体仁足以长人，嘉德足以合礼，利物足以和义，贞固足以干事，然故不可诬也，是以虽随无咎，今我妇人而与于乱，固在下位，而有不仁，不可谓元，不靖国家，不可谓亨，作而害身，不可谓利，弃位而姣，不可谓贞，有四德者，随而无咎，我皆无之，岂随也哉，我则取恶，能无咎乎，必死于此，弗得出矣。"}, {"ID": 2107, "text": "秦景公使士雃乞师于楚，将以伐晋，楚子许之，子囊曰，不可，当今吾不能与晋争，晋君类能而使之，举不失选，官不易方，其卿让于善，其大夫不失守，其士竞于教，其庶人力于农穑，商工皂隶，不知迁业，韩厥老矣，知罃禀焉，以为政，范丐少于中行偃而上之，使佐中军，韩起少于栾黶，而栾黶士鲂上之，使佐上军，魏绛多功，以赵武为贤而为之佐，君明臣忠，上让下竞，当是时也，晋不可敌，事之而后可，君其图之，王曰，吾既许之矣，虽不及晋，必将出师，秋，楚子师于武城，以为秦援，秦人侵晋，晋饥，弗能报也。"}, {"ID": 2108, "text": "冬，十月，诸侯伐郑，庚午，季武子，齐崔杼，宋皇郧，从荀罃，士"}, {"ID": 2109, "text": "丐，门于鄟门，卫北宫括，曹人，邾人，从荀偃，韩起，门于师之梁，滕人，薛人，从栾黶，士鲂，门于北门，杞人，郳人，从赵武，魏绛，斩行栗。甲戌，师于泛，令于诸侯曰：修器备，盛糇粮，归老幼，居疾于虎牢。肆眚围郑，郑人恐，乃行成，中行献子曰，遂围之，以待楚人之救也，而与之战，不然无成，知武子曰，许之盟而还师，以敝楚人，吾三分四军，与诸侯之锐，以逆来者，于我未病，楚不能矣，犹愈于战，暴骨以逞，不可以争，大劳未艾，君子劳心，小人劳力，先王之制也，诸侯皆不欲战，乃许郑成，十一月，己亥，同盟于戏，郑服也，将盟，郑六卿公子騑，公子发，公子嘉，公孙辄，公孙虿，公孙舍之，及其大夫门子皆从郑伯，晋士庄子为载书，曰，自今日既盟之后，郑国而不唯晋命是听，而或有异志者，有如此盟，公騑趋进曰，天祸郑国，使介居二大国之闲，大国不加德音，而乱以要之，使其鬼神不获歆其禋祀，其民人不获享其土利，夫妇辛苦垫隘，无所底告，自今日既盟之后，郑国而不唯有礼与强，可以庇民者是从，而敢有异志者，亦如之，荀偃曰，改载书。公孙舍之曰，昭大神要言焉，若可改也，大国亦可叛也。知武子谓献子曰，我实不德，而要人以盟，岂礼也哉，非礼何以主盟，姑盟而退，修德息师而来，终必获郑，何必今日，我之不德，民将弃我，岂唯郑，若能休和，远人将至，何恃于郑，乃盟而还。"}, {"ID": 2110, "text": "晋人不得志于郑，以诸侯复伐之，十二月，癸亥，门其三门，闰月，戊寅，济于阴阪，侵郑，次于阴口而还，子孔曰，晋师可击也，师老而劳，且有归志，必大克之，子展曰，不可。"}, {"ID": 2111, "text": "公送晋侯，晋侯以公宴于河上，问公年，季武子对曰，会于沙随之岁，寡君以生，晋侯曰，十二年矣，是谓一终，一星终也，国君十五而生子，冠而生子，礼也，君可以冠矣，大夫盍为冠具，武子对曰，君冠，必以祼享之礼行之，以金石之乐节之，以先君之祧处之，今寡君在行，未可具也，请及兄弟之国，而假备焉，晋侯曰，诺，公还及卫，冠于成公之庙，假锺磬焉，礼也。"}, {"ID": 2112, "text": "楚子伐郑，子驷将及楚平，子孔，子蟜，曰，与大国盟，口血未乾而背之，可乎，子驷，子展，曰，吾盟固云唯强是从，今楚师至，晋不我救，则楚强矣，盟誓之言，岂敢背之，且要盟无质，神弗临也，所临唯信，信者言之瑞也，善之主也，是故临之，明神不蠲要盟，背之可也，乃及楚平，公子罢戎入盟，同盟于中分，楚庄夫人卒，王未能定郑而归。"}, {"ID": 2113, "text": "晋侯归，谋所以息民，魏绛请施舍，输积聚以贷，自公以下，苟有积者，尽出之，国无滞积，亦无困人，公无禁利，亦无贪民，祈以币更，宾以特牲，器用不作，车服从给，行之期年，国乃有节，三驾而楚不能与争。"}]}, {"section": 159, "header": "襄公●襄公十年", "data": [{"ID": 2114, "text": "十年，春，公会晋侯，宋公，卫侯，曹伯，莒子，邾子，滕子，薛伯，杞伯，小邾子，齐世子光，会吴于柤。"}, {"ID": 2115, "text": "夏，五月，甲午，遂灭逼阳，公至自会。"}, {"ID": 2116, "text": "楚公子贞，郑公孙辄，帅师伐宋。"}, {"ID": 2117, "text": "晋师伐秦。"}, {"ID": 2118, "text": "秋，莒人伐我东鄙。"}, {"ID": 2119, "text": "公会晋侯，宋公，卫侯，曹伯，莒子，邾子，齐世子光，滕子，薛伯，杞，伯，小邾子，伐郑。"}, {"ID": 2120, "text": "冬，盗杀郑公子騑，公子发，公孙辄。"}, {"ID": 2121, "text": "戍郑虎牢。"}, {"ID": 2122, "text": "楚公子贞帅师救郑。"}, {"ID": 2123, "text": "公至自伐郑。"}, {"ID": 2124, "text": "十年，春，会于柤，会吴子寿梦也，三月，癸丑，齐高厚相大子光，以先会诸侯于锺离，不敬，士庄子曰，高子相大子以会诸侯，将社稷是卫，而皆不敬，弃社稷也，其将不免乎，夏，四月，戊午，会于柤。"}, {"ID": 2125, "text": "晋荀偃，士丐，请伐逼阳而封宋向戌焉，荀罃曰，城小而固，胜之不武，弗胜为笑，固请，丙寅，围之，弗克，孟氏之臣秦堇父，辇重如役，逼阳人启门，诸侯之士门焉，县门发，郰人纥抉之，以出门者，狄虒弥建大车之轮，而蒙之以甲，以为橹，左执之，右拔戟，以成一队，孟献子曰，诗所谓有力如虎者也，主人县布，堇父登之，及堞而绝之，队则又县之，苏而复上者三，主人辞焉，乃退，带其断以徇于军三日，诸侯之师，久于逼阳，荀偃，士丐，请于荀罃曰，水潦将降，惧不能归，请班师，知伯怒，投之以机，出于其间曰，女成二事而后告余，余恐乱命，以不女违，女既勤君而兴诸侯，牵帅老夫，以至于此，既无武守，而又欲易余罪，曰是实班师，不然克矣，余羸老也，可重任乎，七日不克，必尔乎取之，五月，庚寅，荀偃，士丐，帅卒攻逼阳，亲受矢石，甲午，灭之，书曰，遂灭逼阳，言自会也，以与向戌，向戌辞曰，君若犹辱镇抚宋国，而以逼阳光启寡君，群臣安矣，其何贶如之，若专赐臣，是臣兴诸侯以自封也，其何罪大焉，敢以死请，乃予宋公。"}, {"ID": 2126, "text": "宋公享晋侯于楚丘，请以桑林，荀罃辞，荀偃，士丐，曰，诸侯宋鲁，于是观礼，鲁有禘乐，宾祭用之，宋以桑林享君，不亦可乎，舞师题以旌夏，晋侯惧而退，入于房，去旌，卒享而还，及著雍，疾，卜，桑林见，荀偃，士丐，欲奔请祷焉，荀罃不可曰，我辞礼矣，彼则以之，犹有鬼神，于彼加之，晋侯有间，以逼阳子归，献于武宫，谓之夷俘，逼阳，妘姓也，使周内史选其族嗣，纳诸霍人，礼也，师归，孟献子以秦堇父为右，生秦丕兹，事仲尼。"}, {"ID": 2127, "text": "六月，楚子囊，郑子耳，伐宋，师于訾毋，庚午，围宋门于桐门。"}, {"ID": 2128, "text": "晋荀罃伐秦，报其侵也。"}, {"ID": 2129, "text": "卫侯救宋，师于襄牛，郑子展曰，必伐卫，不然，是不与楚也，得罪于晋，又得罪于楚，国将若之何，子驷曰，国病矣，子展曰，得罪于二大国必亡，病不犹愈于亡乎，诸大夫皆以为然，故郑皇耳帅师侵卫，楚令也，孙文子卜追之，献兆于定姜，姜氏问繇曰，兆如山陵，有夫出征，而丧其雄，姜氏曰，征者丧雄，御寇之利也，大夫图之，卫人追之，孙蒯获郑皇耳于犬丘。"}, {"ID": 2130, "text": "秋，七月，楚子囊，郑子耳，伐我西鄙，还围萧，八月，丙寅，克之，九月，子耳侵宋北鄙，孟献子曰，郑其有灾乎，师竞已甚，周犹不堪竞，况郑乎，有灾，其执政之三士乎。"}, {"ID": 2131, "text": "莒人间诸侯之有事也，故伐我东鄙。"}, {"ID": 2132, "text": "诸侯伐郑，齐崔杼使大子光先至于师，故长于滕，己酉，师于牛首。"}, {"ID": 2133, "text": "初子驷与尉止有争，将御诸侯之师，而黜其车，尉止获，又与之争，子驷抑尉止曰，尔车非礼也，遂弗使献，初，子驷为田洫，司氏，堵氏，侯氏，子师氏，皆丧田焉，故五族聚群不逞之人，因公子之徒以作乱，于是子驷当国，子国为司马，子耳为司空，子孔为司徒，冬，十月，戊辰，尉止，司臣，侯晋，堵女父，子师仆，帅贼以入，晨攻执政于西宫之朝，杀子驷，子国，子耳，劫郑伯，以如北宫，子孔知之，故不死，书曰盗，言无大夫焉，子西闻盗，不儆而出，尸而追盗，盗入于北宫，乃归授甲，臣妾多逃，器用多丧，子产闻盗为门者，庀群司，闭府库，慎闭藏，完守备，成列而后出，兵车十七乘，尸而攻盗于北宫，子蟜帅国人助之，杀尉止，子师仆，盗众尽死，侯晋奔晋，堵女父，司臣，尉翩，司齐，奔宋，子孔当国，为载书，以位序听政辟，大夫诸司门子弗顺，将诛之，子产止之，请为之焚书，子孔不可，曰，为书以定国，众怒而焚之，是众为政也，国不亦难乎，子产曰，众怒难犯，专欲难成，合二难以安国，危之道也，不如焚书以安众，子得所欲，众亦得安，不亦可乎，专欲无成，犯众兴祸，子必从之，乃焚书于仓门之外，众而后定。"}, {"ID": 2134, "text": "诸侯之师，城虎牢而戍之，晋师城梧及制，士鲂，魏绛，戍之，书曰，戍郑虎牢，非郑地也，言将归焉，郑及晋平。"}, {"ID": 2135, "text": "楚子囊救郑，十一月，诸侯之师还郑而南，至于阳陵，楚师不退，知武子欲退，曰，今我逃楚，楚必骄，骄则可与战矣，栾黶曰，逃楚，晋之耻也，合诸侯以益耻，不如死，我将独进，师遂进。己亥，与楚师夹颍而军，子蟜曰，诸侯既有成行，必不战矣，从之将退，不从亦退，退楚必围我。犹将退也，不如从楚，亦以退之。霄涉颍，与楚人盟，栾黶欲伐郑师，荀罃不可，曰，我实不能御楚，又不能庀郑，郑何罪，不如致怨焉而还，今伐其师，楚必救之。战而不克，为诸侯笑；克不可命，不如还也。丁未，诸侯之师还，侵郑北鄙而归，楚人亦还。"}, {"ID": 2136, "text": "王叔陈生与伯舆争政，王右伯舆，王叔陈生怒而出奔，及河，王复之，杀史狡以说焉，不入，遂处之，晋侯使士丐平王室，王叔与伯舆讼焉，王叔之宰，与伯舆之大夫瑕禽，坐狱于王庭，士丐听之，王叔之宰曰，筚门闺窦之人，而皆陵其上，其难为上矣，瑕禽曰，昔平王东迁，吾七姓从王，牲用备具，王赖之，而赐之騂旄之盟，曰，世世无失职，若筚门闺窦，其能来东底乎，且王何赖焉，今自王叔之相也，政以贿成，而刑放于宠，官之师旅，不胜其富，吾能无筚门闺窦乎，唯大国图之，下而无直，则何谓正矣，范宣子曰，天子所右，寡君亦右之，所左亦左之，使王叔氏与伯舆合要，王叔氏不能举其契，王叔奔晋，不书，不告也，单靖公为卿士，以相王室。"}]}, {"section": 160, "header": "襄公●襄公十一年", "data": [{"ID": 2137, "text": "十有一年，春，王正月，作三军。"}, {"ID": 2138, "text": "夏，四月，四卜郊不从，乃不郊。"}, {"ID": 2139, "text": "郑公孙舍之帅师侵宋。"}, {"ID": 2140, "text": "公会晋侯，宋公，卫侯，曹伯，齐世子光，莒子，邾子，滕子，薛伯，杞伯，小邾子，伐郑。"}, {"ID": 2141, "text": "秋，七月，己未，同盟于亳城北。"}, {"ID": 2142, "text": "公至自伐郑。"}, {"ID": 2143, "text": "楚子，郑伯，伐宋。"}, {"ID": 2144, "text": "公会晋侯，宋公，卫侯，曹伯，齐世子光，莒子，邾子，滕子，薛伯，杞伯，小邾子，伐郑，会于萧鱼，公至自会。"}, {"ID": 2145, "text": "楚执郑行人，良霄"}, {"ID": 2146, "text": "冬，秦人伐晋。"}, {"ID": 2147, "text": "十一年，春，季武子将作三军，告叔孙穆子曰，请为三军，各征其军，穆子曰，政将及子，子必不能，武子固请之，穆子曰，然则盟诸，乃盟诸僖闳，诅诸五父之衢，正月，作三军，三分公室，而各有其一，三子各毁其乘，季氏使其乘之人，以其役邑入者无征，不入者倍征，孟氏使半为臣，若子若弟，叔孙氏使尽为臣，不然不舍。"}, {"ID": 2148, "text": "郑人患晋楚之故，诸大夫曰，不从晋，国几亡，楚弱于晋，晋不吾疾也，晋疾，楚将辟之，何为而使晋师致死于我，楚弗敢敌，而后可固与也，子展曰，与宋为恶，诸侯必至，吾从之盟，楚师至，吾又从之，则晋怒甚矣，晋能骤来楚将不能，吾乃固与晋，大夫说之，使疆场之司，恶于宋，宋向戌侵郑，大获，子展曰，师而伐宋可矣，若我伐宋，诸侯之伐我必疾，吾乃听命焉，且告于楚，楚师至，吾乃与之盟，而重赂晋师，乃免矣，夏，郑子展侵宋。"}, {"ID": 2149, "text": "四月，诸侯伐郑，己亥，齐太子光，宋向戌，先至于郑，门于东门，其莫，晋荀罃至于西郊，东侵旧许，卫孙林父侵其北鄙，六月，诸侯会于北林，师于向右，还次于琐，围郑，观兵于南门，西济于济隧，郑人惧，乃行成，秋，七月，同盟于亳，范宣子曰，不慎，必失诸侯，诸侯道敝而无成，能无贰乎，乃盟，载书曰，凡我同盟，毋薀年，毋壅利，毋保奸，毋留慝，救灾患，恤祸乱，同好恶，奖王室，或间兹命，司慎司盟，名山名川，群神群祀，先王先公，七姓十二国之祖，明神殛之，俾失其民，队命亡氏，踣其国家。"}, {"ID": 2150, "text": "楚子囊乞旅于秦，秦右大夫詹帅师从楚子，将以伐郑，郑伯逆之，丙子，伐宋。"}, {"ID": 2151, "text": "九月，诸侯悉师以复伐郑，郑人使良霄，大宰石蓖，如楚，告将服于晋，曰，孤以社稷之故，不能怀君，君若能以玉帛绥晋，不然，则武震以摄威之，孤之愿也，楚人执之，书曰行人，言使人也。"}, {"ID": 2152, "text": "诸侯之师观兵于郑东门，郑人使王子伯骈行成，甲戌，晋赵武入盟郑伯，冬，十月，丁亥，郑子展出盟晋侯，十二月，戊寅，会于萧鱼，庚辰，赦郑囚，皆礼而归之，纳斥候，禁侵掠，晋侯使叔肸告于诸侯，公使臧孙纥对曰，凡我同盟，小国有罪，大国致讨，苟有以藉手，鲜不赦宥，寡君闻命矣。"}, {"ID": 2153, "text": "郑人赂晋侯以师悝，师触，师蠲，广车，軘车，淳十五乘，甲兵备，凡兵车百乘，歌钟二肆，及其鎛磬，女乐二八，晋侯以乐之半赐魏绛，曰，子教寡人，和诸戎狄，以正诸华，八年之中，九合诸侯，如乐之和，无所不谐，请与子乐之，辞曰，夫和戎狄，国之福也，八年之中，九合诸侯，诸侯无慝，君之灵也，二三子之劳也，臣何力之有焉，抑臣愿君安其乐而思其终也，诗曰，乐只君子，殿天子之邦，乐只君子，福禄攸同，便蕃左右，亦是帅从，夫乐以安德，义以处之，礼以行之，信以守之，仁以厉之，而后可以殿邦国，同福禄，来远人，所谓乐也，书曰，居安思危，思则有备，有备无患，敢以此规，公曰，子之教，敢不承命，抑微子，寡人无以待戎，不能济河，夫赏，国之典也，藏在盟府，不可废也，子其受之，魏绛于是乎始有金石之乐，礼也。"}, {"ID": 2154, "text": "秦庶长鲍，庶长武，帅师伐晋，以救郑，鲍先入晋地，士鲂御之，少秦师而弗设备，壬午，武济自辅氏，与鲍交伐晋师，己丑，秦晋战于栎，晋师败绩，易秦故也。"}]}, {"section": 161, "header": "襄公●襄公十二年", "data": [{"ID": 2155, "text": "十有二年，春，王二月，莒人伐我东鄙，图台，季孙宿帅师救台，遂入郓。"}, {"ID": 2156, "text": "夏，晋侯使士鲂来聘。"}, {"ID": 2157, "text": "秋，九月，吴子乘卒。"}, {"ID": 2158, "text": "冬，楚公子贞帅师侵宋。"}, {"ID": 2159, "text": "公如晋。"}, {"ID": 2160, "text": "十二年，春，莒人伐我东鄙，围台，季武子救台，遂入郓，取其钟以为公盘。"}, {"ID": 2161, "text": "夏，晋士鲂来聘，且拜师。"}, {"ID": 2162, "text": "秋，吴子寿梦卒，临于周庙，礼也，凡诸侯之丧，异姓临于外，同姓于宗庙，同宗于祖庙，同族于祢庙，是故鲁为诸姬，临于周庙，为邢，凡，蒋，茅，胙，祭，临于周公之庙。"}, {"ID": 2163, "text": "冬，楚子囊，秦庶长无地，伐宋，师于杨梁，以报晋之取郑也。"}, {"ID": 2164, "text": "灵王求后于齐。"}, {"ID": 2165, "text": "齐侯问对于晏桓子，桓子对曰，先王之礼辞有之，天子求后于诸侯，诸侯对曰，夫妇所生若而人，妾妇之子若而人，无女而有姊妹，及姑姊妹，则曰，先守某公之遗女若而人，齐侯许昏，王使阴里逆之。"}, {"ID": 2166, "text": "公如晋，朝，且拜士鲂之辱，礼也。"}, {"ID": 2167, "text": "秦嬴归于楚，楚司马子庚聘于秦，为夫人宁，礼也。"}]}, {"section": 162, "header": "襄公●襄公十三年", "data": [{"ID": 2168, "text": "十有三年，春，公至自晋。"}, {"ID": 2169, "text": "夏，取邿。"}, {"ID": 2170, "text": "秋，九月，庚辰，楚子审卒。"}, {"ID": 2171, "text": "冬，城防。"}, {"ID": 2172, "text": "十三年春，公至自晋，孟献子书劳于庙，礼也。"}, {"ID": 2173, "text": "夏，邿乱，分为三师救邿，遂取之。凡书取，言易也。用大师焉曰灭，弗地曰入。"}, {"ID": 2174, "text": "荀罃，士鲂，卒，晋侯蒐于绵上以治兵，使士丐将中军，辞曰，伯游长，昔臣习于知伯，是以佐之，非能贤也，请从伯游，荀偃将中军，士丐佐之，使韩起将上军，辞以赵武，又使栾黶辞曰，臣不如韩起，韩起愿上赵武，君其听之，使赵武将上军，韩起佐之，栾黶将下军，魏绛佐之，新军无帅，晋侯难其人，使其什吏，率其卒乘官属，以从于下军，礼也，晋国之民，是以大和，诸侯遂睦，君子曰，让，礼之主也，范宣子让，其下皆让，栾黶为汰，弗敢违也，晋国以平，数世赖之，刑善也夫。一人刑善，百姓休和。可不务乎，书曰，一人有庆，兆民赖之，其宁惟永，其是之谓乎，周之兴也，其诗曰，仪刑文王，万邦作孚，言刑善也，及其衰也，其诗曰，大夫不均，我从事独贤，言不让也，世之治也，君子尚能而让其下，小人农力以事其上，是以上下有礼，而谗慝黜远，由不争也，谓之懿德，及其乱也，君子称其功以加小人，小人伐其技以冯君子，是以上下无礼，乱虐并生，由争善也，谓之昏德，国家之敝，恒必由之。"}, {"ID": 2175, "text": "楚子疾，告大夫曰，不谷不德，少主社稷，生十年而丧先君，未及习师保之教训，而应受多福，是以不德，而亡师于鄢，以辱社稷，为大夫忧，其弘多矣，若以大夫之灵，获保首领，以殁于地，唯是春秋窀穸之事，所以从先君于祢庙者，请为灵若厉，大夫择焉，莫对，及五命，乃许，秋，楚共王卒，子囊谋諡，大夫曰，君有命矣，子囊曰，君命以共，若之何毁之，赫赫楚国，而君临之，抚有蛮夷，奄征南海，以属诸夏，而知其过，可不谓共乎，请谥之共，大夫从之。"}, {"ID": 2176, "text": "吴侵楚，养由基奔命，子庚以师继之，养叔曰，吴乘我丧，谓我不能师也，必易我而不戒，子为三覆以待我，我请诱之，子庚从之，战于康浦，大败吴师，获公子党，君子以吴为不吊，诗曰，不吊昊天，乱靡有定。"}, {"ID": 2177, "text": "冬，城防，书事时也，于是将早城，臧武仲请俟毕农事，礼也。"}, {"ID": 2178, "text": "郑良霄，大宰石蓖，犹在楚，石蓖言于子囊曰，先王卜征五年，而岁习其祥，祥习则行，不习则增，修德而改卜，今楚实不竞，行人何罪，止郑一卿，以除其逼，使睦而疾楚，以固于晋焉，用之使归，而废其使，怨其君以疾其大夫，而相牵引也，不犹愈乎，楚人归之。"}]}, {"section": 163, "header": "襄公●襄公十四年", "data": [{"ID": 2179, "text": "十有四年，春，王正月，季孙宿叔老会晋士丐，齐人，宋人，卫人，郑公孙虿，曹人，莒人，邾人，滕人，薛人，杞人，小邾人，会吴于向。"}, {"ID": 2180, "text": "二月，乙未朔，日有食之。"}, {"ID": 2181, "text": "夏，四月，叔孙豹会晋荀偃，齐人，宋人，卫北宫括，郑公孙虿，曹人，莒人，邾人，滕人，薛人，杞人，小邾人，伐秦。"}, {"ID": 2182, "text": "己未，卫侯出奔齐。"}, {"ID": 2183, "text": "莒人侵我东鄙。"}, {"ID": 2184, "text": "秋，楚公子贞帅师伐吴。"}, {"ID": 2185, "text": "冬，季孙宿会晋士丐，宋华阅，卫孙林父，郑公孙虿，莒人，邾人，于戚。"}, {"ID": 2186, "text": "十四年，春，吴告败于晋，会于向，为吴谋楚故也，范宣子数吴之不德也，以退吴人，执莒公子务娄，以其通楚使也，将执戎子驹支，范宣子亲数诸朝，曰，来，姜戎氏，昔秦人迫逐乃祖吾离于瓜州，乃祖吾离被苫盖，蒙荆棘，以来归我先君，我先君惠公有不腆之田，与女剖分而食之，今诸侯之事我寡君，不如昔者，盖言语漏泄，则职女之由，诘朝之事，尔无与焉，与将执女，对曰，昔秦人负恃其众，贪于土地，逐我诸戎，惠公蠲其大德，谓我诸戎，是四狱之裔胄也，毋是翦弃，赐我南鄙之田，狐狸所居，豺狼所嗥，我诸戎除翦其荆棘，驱其狐狸豺狼，以为先君不侵不叛之臣，至于今不贰，昔文公与秦伐郑，秦人窃与郑盟，而舍戍焉，于是乎有淆之师，晋御其上，戎亢其下，秦师不复，我诸戎实然，譬如捕鹿，晋人角之，诸戎掎之，与晋踣之，戎何以不免，自是以来，晋之百役，与我诸戎，相继于时，以从执政，犹淆志也，岂敢离逷，今官之师旅，无乃实有所阙，以携诸侯，而罪我诸戎，我诸戎饮食衣服，不与华同，贽币不通，言语不达，何恶之能为，不与于会，亦无瞢焉，赋青蝇而退，宣子辞焉，使即事于会，成恺悌也，于是子叔齐子为季武子介以会，自是晋人轻鲁币，而益敬其使。"}, {"ID": 2187, "text": "吴子诸樊既除丧，将立季札，季札辞曰，曹宣公之卒也，诸侯与曹人不义曹君，将立子臧，子臧去之，遂弗为也，以成曹君，君子曰，能守节，君义嗣也，谁敢奸君，有国非吾节也，札虽不才，愿附于子臧，以无失节，固立之，弃其室而耕，乃舍之。"}, {"ID": 2188, "text": "夏，诸侯之大夫从晋侯伐秦，以报栎之役也，晋侯待于竟，使六卿帅诸侯之师以进，及泾不济，叔向见叔孙穆子，穆子赋匏有苦叶，叔向退而具舟，鲁人，莒人，先济，郑子蟜见卫北宫懿子曰，与人而不固，取恶莫甚焉，若社稷何，懿子说，二子见诸侯之师，而劝之济，济泾而次，秦人毒泾上流，师入多死，郑司马子蟜帅郑师以进，师皆从之，至于棫林，不获成焉，荀偃令曰，鸡鸣而驾，塞井夷灶，唯余马首是瞻，栾黶曰，晋国之命，未是有也余马首欲东，乃归，下军从之，左史谓魏庄子曰，不待中行伯乎，庄子曰，夫子命从帅，栾伯吾帅也，吾将从之，从帅所以待夫子也，伯游曰，吾今实过，悔之何及，多遗秦禽，乃命大还，晋人谓之迁延之役，栾针曰，此役也，报栎之败也，役又无功，晋之耻也，吾有二位于戎路，敢不耻乎，与士鞅驰秦师死焉，士鞅反，栾黶谓士丐曰，余弟不欲往而子召之，余弟死而子来，是而子杀余之弟也，弗逐，余亦将杀之，士鞅奔秦，于是齐崔杼，宋华阅，仲江，会伐秦，不书，惰也，向之会，亦如之，卫北宫括不书于向，书于伐秦，摄也，秦伯问于士鞅曰，晋大夫其谁先亡，对曰，其栾氏乎，秦伯曰，以其汰乎，对曰，然，栾黶汰虐已甚，犹可以免，其在盈乎，秦伯曰，何故，对曰，武子之德在民，如周人之思召公焉，爱其甘棠，况其子乎，栾黶死，盈之善未能及人，武子所施没矣，而黶之怨实章，将于是乎在，秦伯以为知言，为之请于晋而复之。"}, {"ID": 2189, "text": "卫献公戒孙文子，宁惠子食，皆服而朝，日旰不召，而射鸿于囿，二子从之，不释皮冠而与之言，二子怒，孙文子知戚，孙蒯入使，公饮之酒，使大师歌巧言之卒章，大师辞，师曹请为之，初，公有嬖妾，使师曹诲之琴，师曹鞭之，公怒，鞭师曹三百，故师曹欲歌之，以怒孙子，以报公，公使歌之，遂诵之，蒯惧，告文子，文子曰，君忌我矣，弗先，必死，并帑于戚，而入见蘧伯玉曰，君之暴虐，子所知也，大惧社稷之倾覆，将若之何，对曰，君制其国，臣敢奸之，虽奸之，庸知愈乎，遂行，从近关出，公使子蟜，子伯，子皮，与孙子盟于丘宫，孙子皆杀之，四月，己未，子展奔齐，公如鄄，使子行于孙子，孙子又杀之，公出奔齐，孙氏追之，败公徒于河泽，鄄人执之，初，尹公佗学射于庾公差，庾公差学射于公孙丁，二子追公，公孙丁御公，子鱼曰，射为背师，不射为戮，射为礼乎，射两軥而还，尹公佗曰，子为师，我则远矣，乃反之，公孙丁授公辔而射之，贯臂，子鲜从公及竟，公使祝宗告亡，且告无罪，定姜曰，无神何告，若有，不可诬也，有罪若何告无，舍大臣而与小臣谋，一罪也，先君有冢卿以为师保，而蔑之，二罪也，余以巾栉事先君，而暴妾使余，三罪也，告亡而已，无告无罪，公使厚成叔吊于卫曰，寡君使瘠闻君不抚社稷，而越在他竟，若之何不吊，以同盟之故，使瘠敢私于执事，曰，有君不吊，有臣不敏，君不赦宥，臣亦不帅职，增淫发泄，其若之何，卫人使大叔仪对曰，群臣不佞，得罪于寡君，寡君不以即刑而悼弃之，以为君忧，君不忘先君之好，辱吊群臣，又重恤之，敢拜君命之辱，重拜大贶，厚孙归复命，语臧武仲曰，卫君其必归乎，有大叔仪以守，有母弟鱄以出，或抚其内，或营其外，能无归乎，齐人以郲寄卫侯，及其复也，以郲粮归，右宰谷从而逃归，卫人将杀之，辞曰，余不说初矣，余狐裘而羔袖，乃赦之，卫人立公孙剽，孙林父，甯殖，相之，以听命于诸侯，卫侯在郲，臧纥如齐唁卫侯，与之言虐，退而告其人曰，卫侯其不得入矣，其言粪土也，亡而不变，何以复国，子展，子鲜，闻之，见臧纥与之言道，臧孙说，谓其人曰，卫君必入，夫二子者，或挽之，或推之，欲无入得乎。"}, {"ID": 2190, "text": "师归自伐秦，晋侯舍新军，礼也，成国不过半天子之军，周为六军，诸侯之大者，三军可也，于是知朔生盈而死，盈生六年而武子卒，彘裘亦幼，皆未可立也，新军无帅，故舍之，师旷侍于晋侯，晋侯曰，卫人出其君，不亦甚乎，对曰，或者其君实甚，良君将赏善而刑淫，养民如子，盖之如天，容之如地，民奉其君，爱之如父母，仰之如日月，敬之如神明，畏之如雷霆，其可出乎，夫君，神之主也，民之望也，若困民之主，匮神乏祀，百姓绝望，社稷无主，将安用之，弗去何为，天生民而立之君，使司牧之，勿使失性，有君而为之贰，使师保之，勿使过度，是故天子有公，诸侯有卿，卿置侧室，大夫有贰，宗士有朋友，庶人工商皂隶牧圉，皆有亲昵，以相辅佐也，善则赏之，过则匡之，患则救之，失则革之，自王以下，各有父兄子弟，以补察其政，史为书，瞽为诗，工诵箴谏，大夫规诲，士传言，庶人谤，商旅于市，百工献艺，故夏书曰，遒人以木铎徇于路，官师相规，工执艺事以谏，正月孟春，于是乎有之，谏失常也，天之爱民甚矣，岂其使一人肆于民上，以从其淫，而弃天地之性，必不然矣。"}, {"ID": 2191, "text": "秋，楚子为庸浦之役故，子囊师于棠以伐吴，吴不出而还，子囊殿，以吴为不能而弗儆，吴人自皋舟之隘要而击之，楚人不能相救，吴人败之，获楚公子宜谷。"}, {"ID": 2192, "text": "王使刘定公赐齐侯，命曰，昔伯舅大公，右我先王，股肱周室，师保万民，世胙大师，以表东海，王室之不坏，繄伯舅是赖，今余命女环，兹率舅氏之典，纂乃祖考，无忝乃旧，敬之哉，无废朕命。"}, {"ID": 2193, "text": "晋侯问卫故于中行献子，对曰，不如因而定之，卫有君矣，伐之，未可以得志，而勤诸侯，史佚有言曰，因重而抚之，仲虺有言曰，亡者侮之，乱者取之，推亡固存，国之道也，君其定卫以待时乎，冬，会于戚，谋定卫也。"}, {"ID": 2194, "text": "范宣子假羽毛于齐而弗归，齐人始贰。"}, {"ID": 2195, "text": "楚子囊还自伐吴，卒，将死，遗言谓子庚必城郢，君子谓子囊忠，君薨不忘增其名，将死不忘卫社稷，可不谓忠乎，忠，民之望也，诗曰，行归于周，万民所望，忠也。"}]}, {"section": 164, "header": "襄公●襄公十五年", "data": [{"ID": 2196, "text": "十有五年，春，宋公使同戌来聘，二月，己亥，及向戌盟于刘。"}, {"ID": 2197, "text": "刘夏逆王后于齐。"}, {"ID": 2198, "text": "夏，齐侯伐我北鄙，围成，公救成，至遇。"}, {"ID": 2199, "text": "季孙宿，叔孙豹，帅师城成郛。"}, {"ID": 2200, "text": "秋，八月，丁巳，日有食之。"}, {"ID": 2201, "text": "邾人伐我南鄙。"}, {"ID": 2202, "text": "冬，十有一月，癸亥，晋侯周卒。"}, {"ID": 2203, "text": "十五年，春，宋向戌来聘，且寻盟，见孟献子，尤其室曰，子有令闻，而美其室，非所望也，对曰，我在晋，吾兄为之，毁之重劳，且不敢间。"}, {"ID": 2204, "text": "官师从单靖公，逆王后于齐，卿不行，非礼也。"}, {"ID": 2205, "text": "楚公子午为令尹，公子罢戎为右尹，蒍子冯为大司马，公子橐师为右司马，公子成为左司马，屈到为莫敖，公子追舒为箴尹，屈荡为连尹，养由基为宫厩尹，以靖国人，君子谓楚于是乎能官人，官人，国之急也，能官人，则民无觎心，诗云，嗟我怀人，置彼周行，能官人也，王及公侯，伯，子，男，甸，采，卫大夫，各居其列，所谓周行也。"}, {"ID": 2206, "text": "郑尉氏，司氏，之乱其馀盗在宋，郑人以子西，伯有，子产，之故，纳赂于宋，以马四十乘，与师茷，师慧，三月，公孙黑为质焉，司城子罕以堵女父，尉翩，司齐，与之，良司臣而逸之，托诸季武子，武子置诸卞，郑人醢之，三人也，师慧过宋朝，将私焉，其相曰，朝也，慧曰，无人焉，相曰，朝也，何故无人，慧曰，必无人焉，若犹有人，岂其以千乘之相，易淫乐之蒙，必无人焉故也，子罕闻之，固请而归之。"}, {"ID": 2207, "text": "夏，齐侯围成，贰于晋故也，于是乎城成郛。"}, {"ID": 2208, "text": "秋，邾人伐我南鄙，使告于晋，晋将为会，以讨邾莒，晋侯有疾，乃止，冬，晋悼公卒，遂不克会。"}, {"ID": 2209, "text": "郑公孙夏如晋奔丧，子蟜送葬。"}, {"ID": 2210, "text": "宋人或得玉，献诸子罕，子罕弗受，献玉者曰，以示玉人，玉人以为宝也，故敢献之，子罕曰，我以不贪为宝尔，以玉为宝，若以与我，皆丧宝也，不若人有其宝，稽首而告曰，小人怀璧，不可以越乡，纳此以请死也，子罕置诸其里，使玉人为之攻之，富而后使复其所。"}, {"ID": 2211, "text": "十二月，郑人夺堵狗之妻，而归诸范氏。"}]}, {"section": 165, "header": "襄公●襄公十六年", "data": [{"ID": 2212, "text": "十有六年，春，王正月，葬晋悼公。"}, {"ID": 2213, "text": "三月，公会晋侯，宋公，卫侯，郑伯，曹伯，莒子，邾子，薛伯，杞伯，小邾子，于溴梁，戊寅，大夫盟，晋人执莒子，邾子，以归。"}, {"ID": 2214, "text": "齐侯伐我北鄙。"}, {"ID": 2215, "text": "夏，公至自会。"}, {"ID": 2216, "text": "五月，甲子，地震。"}, {"ID": 2217, "text": "叔老会郑伯，晋荀偃，卫甯殖，宋人，伐许。"}, {"ID": 2218, "text": "秋，齐侯伐我北鄙，围郕。"}, {"ID": 2219, "text": "大雩。"}, {"ID": 2220, "text": "冬，叔孙豹如晋。"}, {"ID": 2221, "text": "十六年，春，葬晋悼公，平公即位，羊舌肸为傅，张君臣为中军司马，祁奚，韩襄，栾盈，士鞅，为公族大夫，虞丘书为乘马御，改服修官，烝于曲沃，警守而下，会于溴梁，命归侵田，以我故，执邾宣公，莒犁比公，且曰，通齐楚之使，晋侯与诸侯宴于温，使诸大夫舞，曰，歌诗必类，齐高厚之诗不类，荀偃怒，且曰，诸侯有异志矣，使诸大夫盟高厚，高厚逃归，于是叔孙豹，晋荀偃，宋向戌，卫甯殖，郑公孙虿，小邾之大夫，盟曰，同讨不庭。"}, {"ID": 2222, "text": "许男请迁于晋，诸侯遂迁许，许大夫不可，晋人归诸侯，郑子蟜闻将伐许，遂相郑伯以从诸侯之师，穆叔从公，齐子帅师会晋荀偃，书曰，会郑伯，为夷故也，夏，六月，次于棫林，庚寅，伐许，次于函氏。"}, {"ID": 2223, "text": "晋荀偃，栾黶，帅师伐楚，以报宋扬梁之役，楚公子格帅师，及晋师战于湛阪，楚师败绩，晋师遂侵方城之外，复伐许而还。"}, {"ID": 2224, "text": "秋，齐侯围郕，孟孺子速徼之，齐侯曰，是好勇，去之以为之名，速遂塞海陉而还。"}, {"ID": 2225, "text": "冬，穆叔如晋聘，且言齐故，晋人曰，以寡君之未禘祀，与民之未息，不然，不敢忘，穆叔曰，以齐人之朝夕释憾于敝邑之地，是以大请，敝邑之急，朝不及夕，引领西望曰，庶几乎比执事之间，恐无及也，见中行献子赋圻父，献子曰，偃知罪矣，敢不从执事，以同恤社稷，而使鲁及此，见范宣子，赋鸿雁之卒章，宣子曰，丐在此，敢使鲁无鸠乎。"}]}, {"section": 166, "header": "襄公●襄公十七年", "data": [{"ID": 2226, "text": "十有七年，春，王二月，庚午，邾子牼卒。"}, {"ID": 2227, "text": "宋人伐陈。"}, {"ID": 2228, "text": "夏，卫石买帅师伐曹。"}, {"ID": 2229, "text": "秋，齐侯伐我北鄙，围桃。"}, {"ID": 2230, "text": "高厚帅师伐我北鄙，围防。"}, {"ID": 2231, "text": "九月，大雩。"}, {"ID": 2232, "text": "宋华臣出奔陈。"}, {"ID": 2233, "text": "冬，邾人伐我南鄙。"}, {"ID": 2234, "text": "十七年，春，宋庄朝伐陈，获司徒卬，卑宋也。"}, {"ID": 2235, "text": "卫孙蒯田于曹隧，饮马于重丘，毁其瓶，重丘人闭门而询之，曰，亲逐而君，尔父为厉，是之不忧，而何以田为，夏，卫石买，孙蒯，伐曹，取重丘，曹人诉于晋，齐人以其未得志于我故，秋，齐侯伐我北鄙，围桃，高厚围臧纥于防，师自阳关逆臧孙，至于旅松，郰叔纥，臧畴，臧贾，帅甲三百，宵犯齐师，送之而复，齐师去之，齐人获臧坚，齐侯使夙沙卫唁之，且曰无死，坚稽首曰，拜命之辱，抑君赐不终，姑又使其刑臣礼于士，以杙抉其伤而死。"}, {"ID": 2236, "text": "冬，邾人伐我南鄙，为齐故也。"}, {"ID": 2237, "text": "宋华阅卒，华臣弱皋比之室，使贼杀其宰华吴，贼六人以铍杀诸卢门，合左师之后，左师惧曰，老夫无罪，贼曰，皋比私有讨于吴，遂幽其妻，曰，畀余而大璧，宋公闻之，曰，臣也，不唯其宗室是暴，大乱宋国之政，必逐之，左师曰，臣也亦卿也，大臣不顺，国之耻也，不如盖之，乃舍之，左师为己短策，苟过华臣之门，必骋，十一月，甲午，国人逐瘈狗，瘈狗入于华臣氏，国人从之，华臣惧，遂奔陈。"}, {"ID": 2238, "text": "宋皇国父为大宰，为平公筑台，妨于农功，子罕请俟农功之毕，公弗许，筑者讴曰，泽门之皙，实兴我役，邑中之黔，实慰我心，子罕闻之，亲执扑，以行筑者，而抶其不勉者，曰吾侪小人，皆有阖庐，以辟燥湿寒暑，今君为一台而不速成，何以为役，讴者乃止，或问其故，子罕曰，宋国区区，而有诅有祝，祸之本也。"}, {"ID": 2239, "text": "齐晏桓子卒，晏婴粗縗斩，苴绖带，杖，菅屦，食鬻，居倚庐，寝苫，枕草，其老曰，非大夫之礼也，曰，唯卿为大夫。"}]}, {"section": 167, "header": "襄公●襄公十八年", "data": [{"ID": 2240, "text": "十有八年，春，白狄来。"}, {"ID": 2241, "text": "夏，晋人执卫行人石买。"}, {"ID": 2242, "text": "秋，齐师伐我北鄙。"}, {"ID": 2243, "text": "冬，十月，公会晋侯，宋公，卫侯，郑伯，曹伯，莒子，邾子，滕子，薛伯，杞伯，小邾子，同围齐，曹伯负刍卒于师。"}, {"ID": 2244, "text": "楚公子午帅师伐郑。"}, {"ID": 2245, "text": "十八年，春，白狄始来。"}, {"ID": 2246, "text": "夏，晋人执卫行人石买于长子，执孙蒯于纯留，为曹故也。"}, {"ID": 2247, "text": "秋，齐侯伐我北鄙，中行献子将伐齐，梦与厉公讼，弗胜，公以戈击之，首队于前，跪而戴之，奉之以走，见梗阳之巫皋，他日见诸道，与之言同，巫曰，今兹主必死，若有事于东方，则可以逞，献子许诺，晋侯伐齐，将济河，献子以朱丝系玉二榖而祷曰，齐环怙恃其险，负其众庶，弃好背盟，陵虐神主，曾臣彪将率诸侯以讨焉，其官臣偃实先后之，苟捷有功，无作神羞，官臣偃无敢复济，唯尔有神裁之，沈玉而济。"}, {"ID": 2248, "text": "冬，十月，会于鲁济，寻溴梁之言，同伐齐，齐侯御诸平阴，堑防门而守之广里，夙沙卫曰，不能战，莫如守险，弗听，诸侯之士门焉，齐人多死，范宣子告析文子曰，吾知子敢匿情乎，鲁人，莒人，皆请以车千乘，自其乡入，既许之矣，若入，君必失国，子盍图之，子家以告公，公恐，晏婴闻之曰，君固无勇，而又闻是，弗能久矣，齐侯登巫山以望晋师，晋人使司马斥山泽之险，虽所不至，必旆而疏陈之，使乘车者，左实右伪，以斾先，舆曳柴而从之，齐侯见之，畏其众也，乃脱归，丙寅晦，齐师夜遁。师旷告晋侯曰，鸟乌之声乐，齐师其遁，邢伯告中行伯曰，有班马之声，齐师其遁，叔向告晋侯曰，城上有乌，齐师其遁。十一月，丁卯，朔，入平阴，遂从齐师，夙沙卫连大车以塞隧而殿，殖绰，郭最，曰，子殿国师，齐之辱也，子姑先乎，乃代之殿，卫杀马于隘以塞道，晋州绰及之，射殖绰中肩，两矢夹脰。曰，止，将为三军获，不止，将取其衷，顾曰，为私誓，州绰曰，有如日，乃弛弓而自后缚之，其右具丙，亦舍兵而缚郭最，皆衿甲而缚，坐于中军之鼓下，晋人欲逐归者，鲁卫请攻险，己卯，荀偃，士丐以中军克京兹，乙酉，魏绛，栾盈，以下军克邿，赵武，韩起，以上军围庐，弗克。十二月，戊戌，及秦周伐雍门之萩，范鞅门于雍门，其御追喜，以戈杀犬于门中，孟庄子斩其橁，以为公琴，己亥，焚雍门，及西郭，南郭，刘难，士弱，率诸侯之师，焚申池之竹木，壬寅，焚东郭，北郭，范鞅门于扬门，州绰门于东闾，左骖迫，还于东门中，以枚数阖，齐侯驾，将走邮棠，大子与郭荣扣马曰，师速而疾，略也，将退矣，君何惧焉，且社稷之主，不可以轻，轻则失众，君必待之，将犯之，大子抽剑断鞅，乃止，甲辰，东侵及潍，南及沂。"}, {"ID": 2249, "text": "郑子孔欲去诸大夫，将叛晋，而起楚师以去之，使告子庚，子庚弗许，楚子闻之，使杨豚尹宜告子庚曰，国人谓不谷主社稷，而不出师，死不从礼，不谷即位，于今五年，师徒不出，人其以不谷为自逸而忘先君之业矣，大夫图之，其若之何，子庚叹曰，君王其谓午怀安乎，吾以利社稷也，见使者，稽首而对曰，诸侯方睦于晋，臣请尝之，若何，君而继之，不可，收师而退，可以无害，君亦无辱，子庚帅师治兵于汾，于是子蟜，伯有，子张，从郑伯伐齐，子孔，子展，子西守，二子知子孔之谋，完守入保，子孔不敢会楚师，楚师伐郑，次于鱼陵，右师城上棘，遂涉颍，次于旃然，蒍子冯，公子格，率锐师侵费滑，胥靡，献于，雍梁，右回梅山，侵郑东北，至于虫牢而反，子庚门于纯门，信于城下，而还涉于鱼齿之下，甚雨及之，楚师多冻，役徒几尽，晋人闻有楚师，师旷曰，不害，吾骤歌北风，又歌南风，南风不竞，多死声，楚必无功，董叔曰，天道多在西北，南师不时，必无功，叔向曰，在其君之德也。"}]}, {"section": 168, "header": "襄公●襄公十九年", "data": [{"ID": 2250, "text": "十有九年，春，王正月，诸侯盟于祝柯，晋人执邾子，公至自伐齐，取邾田自漷水。"}, {"ID": 2251, "text": "季孙宿如晋，葬曹成公。"}, {"ID": 2252, "text": "夏，卫孙林父帅师伐齐。"}, {"ID": 2253, "text": "秋，七月，辛卯，齐侯环卒。"}, {"ID": 2254, "text": "晋士丐帅师侵齐，至谷，闻齐侯卒，乃还。"}, {"ID": 2255, "text": "八月，丙辰，仲孙蔑卒。"}, {"ID": 2256, "text": "齐杀其大夫高厚。"}, {"ID": 2257, "text": "郑杀其大夫公子嘉。"}, {"ID": 2258, "text": "冬，葬齐灵公。"}, {"ID": 2259, "text": "城西郛。"}, {"ID": 2260, "text": "叔孙豹会晋士丐于柯。"}, {"ID": 2261, "text": "城武城。"}, {"ID": 2262, "text": "十九年，春，诸侯还自沂上，盟于督扬曰，大毋侵小，执邾悼公，以其伐我故。"}, {"ID": 2263, "text": "遂次于泗上，疆我田，取邾田，自漷水，归之于我，晋侯先归，公享晋六卿于蒲圃，赐之三命之服，军尉，司马，司空，舆尉，候奄，皆受一命之服，贿荀偃东锦，加璧乘马，先吴寿梦之鼎，荀偃瘅疽，生疡于头，济河，及著雍，病，目出，大夫先归者皆反，士丐请见，弗内，请后，曰郑甥可，二月，甲寅，卒，而视，不可含，宣子盥而抚之曰，事吴敢不如事主，犹视，栾怀子曰，其为未卒事于齐故也乎，乃复抚之曰，主苟终，所不嗣事于齐者，有如河，乃瞑受含，宣子出曰，吾浅之为丈夫也。"}, {"ID": 2264, "text": "晋栾鲂帅师从卫孙文子伐齐。"}, {"ID": 2265, "text": "季武子如晋拜师，晋侯享之，范宣子为政，赋黍苗，季武子兴，再拜稽首曰，小国之仰大国也，如百谷之仰膏雨焉，若常膏之，其天下辑睦，岂唯敝邑，赋六月，季武子以所得于齐之兵，作林锺，而铭鲁功焉，臧武仲谓季孙曰，非礼也，夫铭，天子令德，诸侯言时计功，大夫称伐，今称伐，则下等也，计功，则借人也，言时，则妨民多矣，何以为铭，且夫大伐小，取其所得以作彝器，铭其功烈，以示子孙，昭明德而惩无礼也，今将借人之力，以救其死，若之何铭之，小国幸于大国，而昭所获焉，以怒之，亡之道也。"}, {"ID": 2266, "text": "齐侯娶于鲁，曰颜懿姬，无子，其侄鬷声姬生光，以为大子，诸子，仲子，戎子，戎子嬖，仲子生牙，属诸戎子，戎子请以为大子，许之，仲子曰，不可，废常不祥，间诸侯难，光之立也，列于诸侯矣，今无故而废之，是专黜诸侯，而以难犯不祥也，君必悔之，公曰，在我而已，遂东大子光，使高厚傅牙以为大子，夙沙卫为少傅，齐侯疾，崔杼微逆光，疾病而立之，光杀戎子，尸诸朝，非礼也，妇人无刑，虽有刑，不在朝市。夏，五月，壬辰，晦，齐灵公卒，庄公即位，执公子牙于句渎之丘，以夙沙卫易已，卫奔高唐以叛。"}, {"ID": 2267, "text": "晋士丐侵齐及谷，闻丧而还，礼也。"}, {"ID": 2268, "text": "于四月，丁未，郑公孙虿卒，赴于晋，大夫范宣子言于晋侯，以其善于伐秦也，六月，晋侯请于王，王追赐之大路，使以行礼也。"}, {"ID": 2269, "text": "秋，八月，齐崔杼杀高厚于洒蓝，而兼其室，书曰，齐杀其大夫，从君于昏也。"}, {"ID": 2270, "text": "郑子孔之为政也专，国人患之，乃讨西宫之难，与纯门之师，子孔当罪，以其甲及子革，子良氏之甲守，甲辰，子展，子西，率国人伐之，杀子孔而分其室，书曰，郑杀其大夫，专也，子然，子孔，宋子之子也，士子孔，圭妫之子也，圭妫之班，亚宋子而相亲也，士子孔，亦相亲也，僖之四年，子然卒，简之元年，士子孔卒，司徒孔实相子革，子良，之室，三室如一，故及于难，子革，子良，出奔楚，子革，为右尹，郑人使子展当国，子西听政，立子产为卿。"}, {"ID": 2271, "text": "齐庆封围高唐弗克，冬，十一月，齐侯围之，见卫在城上，号之乃下，问守备焉，以无备告，揖之，乃登，闻师将傅，食高唐也，殖绰，工偻，会，夜缒纳师，醢卫于军。"}, {"ID": 2272, "text": "城西郛，惧齐也。"}, {"ID": 2273, "text": "齐及晋平，盟于大隧，故穆叔会范宣子于柯，穆叔见叔向，赋载驰之四章，叔向曰，肸敢不承命，穆叔曰，齐犹未也，不可以不惧，乃城武城。"}, {"ID": 2274, "text": "卫石共子卒，悼子不哀，孔成子曰，是谓蹙其本，必不有其宗。"}]}, {"section": 169, "header": "襄公●襄公二十年", "data": [{"ID": 2275, "text": "二十年，春，王正月，辛亥，仲孙速会莒人盟于向。"}, {"ID": 2276, "text": "夏，六月，庚申，公会晋侯，齐侯，宋公，卫侯，郑伯，曹伯，莒子，邾子。"}, {"ID": 2277, "text": "滕子，薛伯，杞伯，小邾子，盟于澶渊，秋，公至自会。"}, {"ID": 2278, "text": "仲孙速帅师伐邾。"}, {"ID": 2279, "text": "蔡杀其大夫公子燮，蔡公子履出奔楚。"}, {"ID": 2280, "text": "陈侯之弟黄出奔楚，叔老如齐。"}, {"ID": 2281, "text": "冬，十月，丙辰朔，日有食之，季孙宿如宋。"}, {"ID": 2282, "text": "二十年，春，及莒平，孟庄子会莒人，盟于向，督扬之盟故也。"}, {"ID": 2283, "text": "夏，盟于澶渊，齐成故也。"}, {"ID": 2284, "text": "邾人骤至，以诸侯之事，弗能报也，秋，孟庄子伐邾以报之。"}, {"ID": 2285, "text": "蔡公子燮欲以蔡之晋，蔡人杀之，公子履其母弟也，故出奔楚。"}, {"ID": 2286, "text": "陈庆虎，庆寅，畏公子黄之逼，诉诸楚曰，与蔡司马同谋，楚人以为讨，公子黄出奔楚，初，蔡文侯欲事晋，曰，先君与于践土之盟，晋不可弃，且兄弟也，畏楚不能行而卒，楚人使蔡无常，公子燮，求从先君以利蔡，不能而死，书曰，蔡杀其大夫公子燮，言不与民同欲也，陈侯之弟黄出奔楚，言非其罪也，公子黄将出奔，呼于国曰，庆氏无道，求专陈国，暴蔑其君，而去其亲，五年不灭，是无天也。"}, {"ID": 2287, "text": "齐子初聘于齐，礼也。"}, {"ID": 2288, "text": "冬，季武子如宋，报向戌之聘也，褚师段逆之以受享，赋常棣之七章以卒，宋人重贿之，归复命，公享之，赋鱼丽之卒章，公赋南山有台，武子去所曰，臣不堪也。"}, {"ID": 2289, "text": "卫甯惠子疾，召悼子曰，吾得罪于君，悔而无及也，名藏在诸侯之策，曰孙林父，甯殖，出其君，君入则掩之，若能掩之，则吾子也，若不能。犹有鬼神，吾有馁而已，不来食矣。悼子许诺，惠子遂卒。"}]}, {"section": 170, "header": "襄公●襄公二十一年", "data": [{"ID": 2290, "text": "二十有一年，春，王正月，公如晋。"}, {"ID": 2291, "text": "邾庶其以漆闾丘来奔。"}, {"ID": 2292, "text": "夏，公至自晋。"}, {"ID": 2293, "text": "秋，晋栾盈出奔楚。"}, {"ID": 2294, "text": "九月，庚戌朔，日有食之。"}, {"ID": 2295, "text": "冬，十月，庚辰朔，日有食之。"}, {"ID": 2296, "text": "曹伯来朝。"}, {"ID": 2297, "text": "公会晋侯，齐侯，宋公，卫侯，郑伯，曹伯，莒子，邾子，于商任。"}, {"ID": 2298, "text": "二十一年，春，公如晋拜师，及取邾田也。"}, {"ID": 2299, "text": "邾庶其以漆闾丘来奔，季武子以公姑姊妻之，皆有赐于其从者，于是鲁多盗，季孙谓臧武仲曰，子盍诘盗，武仲曰，不可诘也，纥又不能，季孙曰，我有四封，而诘其盗，何故不可，子为司寇，将盗是务去，若之何不能，武仲曰子召外盗而大礼焉，何以止吾盗，子为正卿，而来外盗，使纥去之，将何以能，庶其窃邑于邾以来，子以姬氏妻之，而与之邑，其从者皆有赐焉，若大盗礼焉，以君之姑姊与其大邑，其次皂牧舆马，其小者衣裳剑带，是赏盗也，赏而去之，其或难焉，纥也闻之，在上位者洒濯其心，壹以待人，轨度其信，可明徵也，而后可以治人，夫上之所为，民之归也，上所不为，而民或为之，是以加刑罚焉，而莫敢不惩，若上之所为而民亦为之，乃其所也，又可禁乎，夏书曰，念兹在兹，释兹在兹，名言兹在兹，允出兹在兹，惟帝念功，将谓由已壹也，信由已壹，而后功可念也，庶其非卿也，以地来，虽贱必书，重地也。"}, {"ID": 2300, "text": "齐侯使庆佐为大夫，复讨公子牙之党，执公子买于句渎之丘，公子锄来奔，叔孙还奔燕。"}, {"ID": 2301, "text": "夏，楚子庚卒，楚子使薳子冯为令尹，访于申叔豫，叔豫曰，国多宠而王弱，国不可为也，遂以疾辞，方暑，阙地下冰而床焉，重茧衣裘，鲜食而寝，楚子使医视之，复曰，瘠则甚矣，而血气未动，乃使子南为令尹。"}, {"ID": 2302, "text": "栾桓子娶于范宣子，生怀子。范鞅以其亡也，怨栾氏，故与栾盈为公族大夫，而不相能。桓子卒，栾祁与其老州宾通，几亡室矣，怀子患之，祁惧其讨也。诉诸宣子曰，盈将为乱，以范氏为死桓主而专政矣，曰，吾父逐鞅也，不怒，而以宠报之，又与吾同官而专之，吾父死而益富，死吾父而专于国，有死而已，吾蔑从之矣，其谋如是，惧害于主，吾不敢不言，范鞅为之徵，怀子好施，士多归之，宣子畏其多士也，信之，怀子为下卿，宣子使城著而遂逐之，秋，栾盈出奔楚，宣子杀箕遗，黄渊，嘉父，司空靖，邴豫，董叔，邴师，申书，羊舌虎，叔罴，囚伯华，叔向，籍偃，人谓叔向曰，子离于罪，其为不知乎，叔向曰，与其死亡若何，诗曰，优哉游哉，聊以卒岁，知也，乐王鲋见叔向曰，吾为子请，叔向弗应，出不拜，其人皆咎叔向，叔向曰，必祁大夫，室老闻之曰，乐王鲋言于君，无不行，求赦吾子，吾子不许，祁大夫所不能也，而曰必由之，何也，叔向曰，乐王鲋，从君者也，何能行，祁大夫外举不弃雠，内举不失亲，其独遗我乎，诗曰，有觉德行，四国顺之，夫子觉者也，晋侯问叔向之罪于乐王鲋，对曰，不弃其亲，其有焉，于是祁奚老矣，闻之，乘馹而见宣子曰，诗曰，惠我无疆，子孙保之，书曰，圣有暮勋，明徵定保，夫谋而鲜过，惠训不倦者，叔向有焉，社稷之固也，犹将十世宥之，以劝能者，今壹不免其身，其弃社稷，不亦惑乎，鲧殛而禹兴，伊尹放大甲而相之，卒无怨色，管蔡为戮，周公右王，若之何其以虎也弃社稷，子为善，谁敢不勉，多杀何为，宣子说，与之乘以言诸公而免之，不见叔向而归，叔向亦不告免焉而朝，初，叔向之母妒叔虎之母美而不使，其子皆谏其母，其母曰，深山大泽，实生龙蛇，彼美，余惧其生龙蛇以祸女，女敝族也，国多大宠，不仁人间之，不亦难乎，余何爱焉，使往视寝，生叔虎，美而有勇力，栾怀子嬖之，故羊舌氏之族及于难，栾盈过于周，周西鄙掠之，辞于行人曰，天子陪臣盈，得罪于王之守臣，将逃罪，罪重于郊甸，无所伏窜，敢布其死，昔陪臣书能输力于王室，王施惠焉，其子黶不能保任其父之劳，大君若不弃书之力，亡臣犹有所逃，若弃书之力，而思黶之罪，臣戮馀也，将归死于尉氏，不敢还矣，敢布四体，惟大君命焉，王曰，尤而效之，其又甚焉，使司徒禁掠栾氏者，归所取焉，使候出诸轘辕。"}, {"ID": 2303, "text": "冬，曹武公来朝，始见也。"}, {"ID": 2304, "text": "会于商任，锢栾氏也，齐侯，卫侯，不敬，叔向曰，二君者必不免，会朝礼之经也，礼政之舆也，政身之守也，怠礼失政，失政不立，是以乱也。"}, {"ID": 2305, "text": "知起，中行喜，州绰，邢蒯，出奔齐，皆栾氏之党也，乐王鲋谓范宣子曰，盍反州绰，邢蒯，勇士也，宣子曰，彼栾氏之勇也，余何获焉，王鲋曰，子为彼栾氏，乃亦子之勇也。"}, {"ID": 2306, "text": "齐庄公朝指殖绰，郭最，曰，是寡人之雄也，州绰曰，君以为雄，谁敢不雄，然臣不敏，平阴之役，先二子鸣，庄公为勇爵，殖绰，郭最，欲与焉，州绰曰，东闾之役，臣左骖迫，还于门中，识其枚数，其可以与于此乎，公曰，子为晋臣也，对曰，臣为隶新，然二子者，譬于禽兽，臣食其肉，而寝处其皮矣。"}]}, {"section": 171, "header": "襄公●襄公二十二年", "data": [{"ID": 2307, "text": "二十有二年，春，王正月，公至自会。"}, {"ID": 2308, "text": "夏，四月。"}, {"ID": 2309, "text": "秋，七月，辛酉，叔老卒。"}, {"ID": 2310, "text": "冬，公会晋侯，齐侯，宋公，卫侯，郑伯，曹伯，莒子，邾子，薛伯，杞伯，小邾子，于沙随，公至自会。"}, {"ID": 2311, "text": "楚杀其大夫公子追舒。"}, {"ID": 2312, "text": "二十二年，春，臧武仲如晋，雨，过御叔，御叔在其邑，将饮酒，曰，焉用圣人，我将饮酒而已，雨行，何以圣为，穆叔闻之，曰，不可使也，而傲使人，国之蠹也，令倍其赋。"}, {"ID": 2313, "text": "夏，晋人徵朝于郑，郑人使少正公孙侨对曰，在晋先君悼公九年，我寡君于是即位，即位八月，而我先大夫子驷，从寡君以朝于执事，执事不礼于寡君，寡君惧因是行也，我二年六月，朝于楚，晋是以有戏之役，楚人犹竞而申礼于敝邑，敝邑欲从执事，而惧为大尤，曰，晋其谓我不共有礼，是以不敢携贰于楚，我四年三月，先大夫子蟜又从寡君以观衅于楚，晋于是乎有萧鱼之役，谓我敝邑，迩在晋国，譬诸草木，吾臭味也，而何敢差池，楚亦不竞，寡君尽其土，实重之以宗，器以受齐，盟遂帅群，臣随于执，事以会岁终，贰于楚者，子侯，石盂，归而讨之，溴梁之明年，子蟜老矣，公孙夏从寡君以朝于君，见于尝酎，与执燔焉，间二年，闻君将靖东夏，四月，又朝以听事，期不朝之间，无岁不聘，无役不从，以大国政令之无常，国家罢病，不虞荐至，无日不惕，岂敢忘职，大国若安定之，其朝夕在庭，何辱命焉，若不恤其患，而以为口实，其无乃不堪任命，而翦为仇雠，敝邑是惧，其敢忘君命，委诸执事，执事实重图之。"}, {"ID": 2314, "text": "秋，栾盈自楚适齐，晏平仲言于齐侯曰，商任之会，受命于晋，今纳栾氏，将安用之，小所以事大，信也，失信不立，君其图之，弗听，退告陈文子曰，君人执信，臣人执共，忠信笃敬，上下同之，天之道也，君自弃也，弗能久矣。"}, {"ID": 2315, "text": "九月，郑公孙黑肱有疾，归邑于公，召室老宗人，立段而使黜官薄祭，祭以特羊，殷以少牢，足以共祀，尽归其馀邑曰，吾闻之，生于乱世，贵而能贫，民无求焉，可以后亡，敬共事君，与二三子，生在敬戒，不在富也，己巳，伯张卒，君子曰善戒，诗曰，慎尔侯度，用戒不虞，郑子张其有焉。"}, {"ID": 2316, "text": "冬，会于沙随，复锢栾氏也，栾盈犹在齐，晏子曰，祸将作矣，齐将伐晋，不可以不惧。"}, {"ID": 2317, "text": "楚观起有宠于令尹子南，未益禄而有马数十乘，楚人患之，王将讨焉，子南之子弃疾为王御士，王每见之必泣，弃疾曰，君三泣臣矣，敢问谁之罪也，王曰，令尹之不能，尔所知也，国将讨焉，尔其居乎，对曰，父戮子居，君焉用之，泄命重刑，臣亦不为，王遂杀子南于朝，轘观起于四竟，子南之臣谓弃疾，请徙子尸于朝，曰君臣有礼，唯二三子，三日，弃疾请尸，王许之，既葬，其徒曰，行乎，曰吾与杀吾父，行将焉入，曰然则臣王乎，曰弃父事雠，吾弗忍也，遂缢而死，复使薳子冯为令尹，公齮子为司马，屈建为莫敖，有宠于薳子者八人，皆无禄而多马，他日朝，与申叔豫言，弗应而退，从之，入于人中，又从之，遂归，退朝见之，曰，子三困我于朝，吾惧不敢不见，吾过，子姑告我，何疾我也，对曰，吾不免是惧，何敢告子，曰，何故，对曰，昔观起有宠于子南，子南得罪，观起车裂，何故不惧，自御而归，不能当道，至，谓八人者曰，吾见申叔夫子，所谓生死而肉骨也，知我者，如夫子则可，不然谓止。辞八人者，而后王安之。"}, {"ID": 2318, "text": "十二月，郑游贩将归晋，未出竟，遭逆妻者。"}, {"ID": 2319, "text": "夺之，以馆于邑，丁巳，其夫攻子明杀之，以其妻行，子展废良而立大叔，曰国卿，君之贰也，民之主也，不可以苟，请舍子明之类，求亡妻者，使复其所，使游氏勿怨，曰，无昭恶也。"}]}, {"section": 172, "header": "襄公●襄公二十三年", "data": [{"ID": 2320, "text": "二十有三年，春，王二月，癸酉朔，日有食之。"}, {"ID": 2321, "text": "三月，己巳，杞伯丐卒。"}, {"ID": 2322, "text": "夏，邾畀我来奔。"}, {"ID": 2323, "text": "葬杞孝公。"}, {"ID": 2324, "text": "陈杀其大夫庆虎及庆寅。"}, {"ID": 2325, "text": "陈侯之弟黄，自楚归于陈。"}, {"ID": 2326, "text": "晋栾盈复入于晋，入于曲沃。"}, {"ID": 2327, "text": "秋，齐侯伐卫，遂伐晋。"}, {"ID": 2328, "text": "八月，叔孙豹帅师救晋，次于雍榆。"}, {"ID": 2329, "text": "己卯，仲孙速卒。"}, {"ID": 2330, "text": "冬，十月，乙亥，臧孙纥出奔邾。"}, {"ID": 2331, "text": "晋人杀栾盈。"}, {"ID": 2332, "text": "齐侯袭莒。"}, {"ID": 2333, "text": "二十三年，春，杞孝公卒，晋悼夫人丧之，平公不彻乐，非礼也，礼为邻国阙。"}, {"ID": 2334, "text": "陈侯如楚，公子黄诉二庆于楚，楚人召之，使庆乐往杀之，庆氏以陈叛，夏，屈建从陈侯围陈，陈人城板队而杀人，役人相命，各杀其长，遂杀庆虎，庆寅，楚人纳公子黄，君子谓庆氏不义，不可肆也，故书曰，惟命不于常。"}, {"ID": 2335, "text": "晋将嫁女于吴，齐侯使析归父媵之，以藩载栾盈，及其士，纳诸曲沃，栾盈夜见胥午而告之，对曰，不可，天之所废，谁能兴之，子必不免，吾非爱死也，知不集也，盈曰，虽然，因子而死，吾无悔矣，我实不天，子无咎焉，许诺，伏之而觞曲沃人，乐作，午言曰，今也得栾孺子何如，对曰，得主而为之死，犹不死也，皆叹，有泣者，爵行，又言，皆曰，得主何贰之有，盈出，遍拜之，四月，栾盈帅曲沃之甲，因魏献子以昼入绛，初，栾盈佐魏庄子于下军，献子私焉，故因之，赵氏以原屏之难怨栾氏，韩赵方睦，中行氏以伐秦之役怨栾氏，而固与范氏和亲，知悼子少而听于中行氏，程郑嬖于公，唯魏氏及七舆大夫与之，乐王鲋侍坐于范宣子，或告曰，栾氏至矣，宣子惧，桓子曰，奉君以走固宫，必无害也，且栾氏多怨，子为政，栾氏自外，子在位，其利多矣，既有利权，又执民柄，将何惧焉，栾氏所得，其唯魏氏乎，而可强取也，夫克乱在权，子无懈矣，公有姻丧，王鲋使宣子墨縗冒绖，二妇人辇以如公，奉公以如固宫，范鞅逆魏舒，则成列既乘，将逆栾氏矣，趋进曰，栾氏帅贼以入，鞅之父与二三子在君所矣，使鞅逆吾子，鞅请骖乘持带，遂超乘，右抚剑，左援带，命驱之出，仆请，鞅曰，之公，宣子逆诸阶，执其手，赂之以曲沃，初，斐豹隶也，著于丹书，栾氏之力臣曰督戎，国人惧之，斐豹谓宣子曰，苟焚丹书，我杀督戎，宣子喜曰，而杀之，所不请于君焚丹书者，有如日，乃出豹而闭之，督戎从之，逾隐而待之，督戎逾入，豹自后击而杀之，范氏之徒在台后，栾氏乘公门，宣子谓鞅曰，矢及君屋死之，鞅用剑以帅卒，栾氏退，摄车从之，遇栾乐曰，乐免之，死将讼女于天，乐射之不中，又注则乘槐本而覆，或以戟钩之，断肘而死，栾鲂伤，栾盈奔曲沃，晋人围之。"}, {"ID": 2336, "text": "秋，齐侯伐卫，先驱，谷荣御王孙挥，召扬为右，申驱，成秩御莒恒，申鲜虞之傅挚为右，曹开御戎，晏父戎为右，贰广，上之登御邢公，卢蒲癸为右，启，牢成御襄罢师，狼蘧疏为右，胠，商子车御侯朝，桓跳为右，大殿，商子游御夏之御寇，崔如为右，烛庸之越驷乘，自卫将遂伐晋，晏平仲曰，君恃勇力以伐盟主，若不济，国之福也，不德而有功，忧必及君，崔杼谏曰，不可，臣闻之，小国间大国之败而毁焉，必受其咎，君其图之，弗听，陈文子见崔武子曰，将如君何，武子曰，吾言于君，君弗听也，以为盟主，而利其难，群臣若急，君于何有，子姑止之，文子退，告其人曰，崔子将死乎，谓君甚，而又过之，不得其死，过君以义，犹自抑也，况以恶乎，齐侯遂伐晋，取朝歌为二队，入孟门，登大行，张武军于荧庭，戍郫邵，封少水，以报平阴之役，乃还，赵胜帅东阳之师以追之，获晏氂，八月叔孙豹帅师救晋，次于雍榆，礼也。"}, {"ID": 2337, "text": "季武子无适子，公弥长，而爱悼子，欲立之，访于申丰曰，弥与纥，吾皆爱之，欲择才焉而立之，申丰趋退，归，尽室将行，他日又访焉，对曰，其然，将具敝车而行，乃止，访于臧纥，臧纥曰，饮我酒，吾为子立之，季氏饮大夫酒，臧纥为客，既献，臧孙命北面重席，新樽洁之，召悼子，降逆之，大夫皆起，及旅，而召公锄，使与之齿，季孙失色，季氏以公锄为马正，愠而不出，闵子马见之曰，子无然，祸福无门，唯人所召。为人子者，患不孝，不患无所。敬其父命，何常之有，若能孝敬，富倍季氏可也，奸回不轨，祸倍下民可也，公锄然之，敬共朝夕，恪居官次，季孙喜，使饮己酒，而以具往，尽舍㫋，故公锄氏富，又出为公左宰，孟孙恶臧孙，季孙爱之，孟氏之御驺丰点，好羯也，曰，从余言，必为孟孙，再三云，羯从之，孟庄子疾，丰点谓公锄，苟立羯，请雠臧氏，公锄谓季孙曰，孺子秩固其所也，若羯立，则季氏信有力于臧氏矣，弗应，己卯，孟孙卒，公锄奉羯立于户侧，季孙至，入哭而出，曰，秩焉在，公锄曰，羯在此矣，季孙曰，孺子长，公锄曰，何长之有，唯其才也，且夫子之命也，遂立羯，秩奔邾，臧孙入哭，甚哀多涕，出，其御曰，孟孙之恶子也，而哀如是，季孙若死，其若之何，臧孙曰，季之爱我，疾疢也，孟孙之恶我，药石也，美疢不如恶石，夫石犹生我，疢之美，其毒滋多，孟孙死，吾亡无日矣，孟氏闭门，告于季孙曰，臧氏将为乱，不使我葬，季孙不信，臧孙闻之戒，冬，十月，孟氏将辟，藉除于臧氏，臧孙使正夫助之，除于东门甲，从已而视之，孟氏又告季孙，季孙怒，命攻臧氏，乙亥，臧纥斩鹿门之关，以出奔，邾。初，臧宣叔娶于铸，生贾及为而死，继室以其侄，穆姜之姨子也。生纥，长于公宫，姜氏爱之，故立之，臧贾臧为出在铸，臧武仲自邾使告臧贾，且致大蔡焉，曰，纥不佞，失守宗祧，敢告不吊，纥之罪不及不祀，子以大蔡纳请，其可，贾曰，是家之祸也，非子之过也，贾闻命矣，再拜受龟，使为以纳请，遂自为也，臧孙如防，使来告曰，纥非能害也，知不足也，非敢私请，苟守先祀，无废二勋，敢不辟邑，乃立臧为，臧纥致防而奔齐，其人曰，其盟我乎，臧孙曰，无辞，将盟臧氏，季孙召外史掌恶臣，而问盟首焉，对曰，盟东门氏也，曰：毋或如东门遂。不听公命，杀适立庶。盟叔孙氏也，曰，毋或如叔孙侨如欲废国常，荡覆公室，季孙曰，臧孙之罪，皆不及此，孟椒曰，盍以其犯门斩关，季孙用之，乃盟臧氏曰，无或如臧孙纥，干国之纪，犯门斩关。臧孙闻之曰，国有人焉，谁居？其孟椒乎？"}, {"ID": 2338, "text": "晋人克栾盈于曲沃，尽杀栾氏之族党，栾鲂出奔宋，书曰，晋人杀栾盈，不言大夫，言自外也。"}, {"ID": 2339, "text": "齐侯还自晋，不入，遂袭莒，门于且于，伤股而退，明日将复战，期于寿舒，杞，殖华还，载甲夜入且于之隧，宿于莒郊，明日，先遇莒子于蒲侯氏，莒子重赂之，使无死，曰，请有盟，华周对曰，贪货弃命，亦君所恶也，昏而受命，日未中而弃之，何以事君，莒子亲鼓之，从而伐之，获杞梁，莒人，行成，齐侯归，遇杞梁之妻于郊，使吊之，辞曰，殖之有罪，何辱命焉，若免于罪，犹有先人之敝庐在，下妾不得与郊吊，齐侯吊诸其室。"}, {"ID": 2340, "text": "齐侯将为臧纥田，臧孙闻之，见齐侯，与之言伐晋，对曰，多则多矣，抑君似鼠，夫鼠昼伏夜动，不穴于寝庙，畏人故也，今君闻晋之乱，而后作焉，宁将事之，非鼠如何，乃弗与田，仲尼曰，知之难也，有臧武仲之知，而不容于鲁国，抑有由也，作不顺而施不恕也，夏书曰，念兹在兹，顺事恕施也。"}]}, {"section": 173, "header": "襄公●襄公二十四年", "data": [{"ID": 2341, "text": "二十有四年，春，叔孙豹如晋。"}, {"ID": 2342, "text": "仲孙羯帅师侵齐。"}, {"ID": 2343, "text": "夏，楚子伐吴。"}, {"ID": 2344, "text": "秋，七月，甲子，朔，日有食之，既。"}, {"ID": 2345, "text": "齐崔杼帅师伐莒。"}, {"ID": 2346, "text": "大水。"}, {"ID": 2347, "text": "八月，癸巳朔，日有食之。"}, {"ID": 2348, "text": "公会晋侯，宋公，卫侯，郑伯，曹伯，莒子，邾子，滕子，薛伯，杞伯，小邾子，于夷仪。"}, {"ID": 2349, "text": "冬，楚子，蔡侯，陈侯，许男，伐郑，公至自会。"}, {"ID": 2350, "text": "陈针宜咎出奔楚。"}, {"ID": 2351, "text": "叔孙豹如京师。"}, {"ID": 2352, "text": "大饥。"}, {"ID": 2353, "text": "二十四年，春，穆叔如晋，范宣子逆之问焉，曰，古人有言曰，死而不朽，何谓也，穆叔未对，宣子曰，昔丐之祖，自虞以上为陶唐氏，在夏为御龙氏，在商为豕韦氏，在周为唐杜氏，晋主夏盟为范氏，其是之谓乎，穆叔曰，以豹所闻，此之谓世禄，非不朽也，鲁有先大夫曰臧文仲，既没，其言立，其是之谓乎，豹闻之。大上有立德，其次有立功，其次有立言。虽久不废，此之谓不朽，若夫保姓受氏，以守宗祊，世不绝祀，无国无之，禄之大者，不可谓不朽。"}, {"ID": 2354, "text": "范宣子为政，诸侯之币重，郑人病之，二月，郑伯如晋，子产寓书于子西，以告宣子曰，子为晋国，四邻诸侯，不闻令德，而闻重币，侨也惑之，侨闻君子长国家者，非无贿之患，而无令名之难，夫诸侯之贿，聚于公室，则诸侯贰，若吾子赖之，则晋国贰，诸侯贰则晋国坏，晋国贰则子之家坏，何没没也，将焉用贿，夫令名，德之舆也，德，国家之基也，有基无坏，无亦是务乎，有德则乐，乐则能久，《诗》云：“乐只君子，邦家之基。”有令德也，夫上帝临女，无贰尔心，有令名也，夫恕，思以明德，则令名载而行之，是以远至迩安，毋宁使人谓子，子实生我，而谓子浚我以生乎，象有齿以焚其身，贿也，宣子说，乃轻币，是行也，郑伯朝晋，为重币故，且请伐陈也，郑伯稽首，宣子辞，子西相曰，以陈国之介，恃大国而陵虐于敝邑，寡君是以请罪焉，敢不稽首。"}, {"ID": 2355, "text": "孟孝伯侵齐，晋故也。"}, {"ID": 2356, "text": "夏，楚子为舟师以伐吴，不为军政，无功而还。"}, {"ID": 2357, "text": "齐侯既伐晋而惧，将欲见楚子，楚子使薳启强如齐聘，且请期，齐社蒐军实，使客观之，陈文子曰，齐将有寇，吾闻之，兵不戢，必取其族。"}, {"ID": 2358, "text": "秋，齐侯闻将有晋师，使陈无宇从薳启强如楚辞，且乞师，崔杼帅师送之，遂伐莒，侵介根，会于夷仪，将以伐齐，水不克。"}, {"ID": 2359, "text": "冬，楚子伐郑以救齐，门于东门，次于棘泽，诸侯还救郑，晋侯使张骼，辅跞，致楚师，求御于郑，郑人卜宛射犬吉，子大叔戒之曰，大国之人，不可与也，对曰无有众寡，其上一也，大叔曰，不然，部娄无松柏，二子在幄，坐射犬于外，既食而后食之，使御广车而行，已皆乘乘车，将及楚师，而后从之乘，皆踞转而鼓琴，近不告而驰之，皆取胄于櫜而胄，入垒皆下，搏人以投，收禽挟囚，弗待而出，皆超乘，抽弓而射，既免，复踞转而鼓琴，曰，公孙同乘，兄弟也，故再不谋，对曰，曩者志入而已，今则怯也，皆笑曰，公孙之亟也。"}, {"ID": 2360, "text": "楚子自棘泽还，使薳启强帅师送陈无宇。"}, {"ID": 2361, "text": "吴人为楚舟师之役故，召舒鸠人，舒鸠人叛楚，楚子师于荒浦，使沈尹寿与师祁犁让之，舒鸠子敬逆二子，而告无之，且请受盟，二子复命，王欲伐之，薳子曰，不可，彼告不叛，且请受盟，而又伐之，伐无罪也，姑归息民，以待其卒，卒而不贰，吾又何求，若犹叛我，无辞，有庸，乃还。"}, {"ID": 2362, "text": "陈人复讨庆氏之党，针宜咎出奔楚。"}, {"ID": 2363, "text": "齐人城郏，穆叔如周聘，且贺城，王嘉其有礼也，赐之大路。"}, {"ID": 2364, "text": "晋侯嬖程郑，使佐下军，郑行人公孙挥如晋聘，程郑问焉，曰，敢问降阶何由，子羽不能对，归以语然明，然明曰，是将死矣，不然将亡，贵而知惧，惧而思降，乃得其阶，下人而已，又何问焉，且夫既登而求降阶者，知人也，不在程郑，其有亡衅乎，不然，其有惑疾，将死而忧也。"}]}, {"section": 174, "header": "襄公●襄公二十五年", "data": [{"ID": 2365, "text": "二十有五年，春，齐崔杼帅师伐我北鄙。"}, {"ID": 2366, "text": "夏，五月，乙亥，齐崔杼弑其君光。"}, {"ID": 2367, "text": "公会晋侯，宋公，卫侯，郑伯，曹伯，莒子，邾子，滕子，薛伯，杞伯，小邾子，于夷仪。"}, {"ID": 2368, "text": "六月，壬子，郑公孙舍之帅师入陈。"}, {"ID": 2369, "text": "秋，八月，己巳，诸侯同盟于重丘，公至自会。"}, {"ID": 2370, "text": "卫侯入于夷仪。"}, {"ID": 2371, "text": "楚屈建帅师灭舒鸠。"}, {"ID": 2372, "text": "冬，郑公孙夏帅师伐陈。"}, {"ID": 2373, "text": "十有二月，吴子遏伐楚，门于巢，卒。"}, {"ID": 2374, "text": "二十五年，春，齐崔杼帅师伐我北鄙，以报孝伯之师也，公患之，使告于晋，孟公绰曰，崔子将有大志，不在病我，必速归，何患焉，其来也不寇，使民不严，异于他日，齐师徒归。"}, {"ID": 2375, "text": "齐棠公之妻，东郭偃之姊也，东郭偃臣崔武子，棠公死，偃御武子以吊焉，见棠姜而美之，使偃取之，偃曰，男女辨姓，今君出自丁，臣出自桓，不可，武子筮之，遇困之大过，史皆曰吉，示陈文子，文子曰，夫从风，风陨妻，不可聚也，且其繇曰，困于石，据于蒺梨，入于其宫，不见其妻，凶，困于石，往不济也，据于蒺梨，可恃伤也，入于其宫，不见其妻，凶，无所归也，崔子曰，嫠也何害，先夫当之矣，遂取之，庄公通焉，骤如崔氏，以崔子之冠赐人，侍者曰不可，公曰，不为崔子，其无冠乎，崔子因是，又以其间伐晋也，曰晋必将报，欲弑公以说于晋，而不获间，公鞭侍人贾举，而又近之，乃为崔子间公，夏，五月，莒子为且于之役故，莒子朝于齐，甲戌，飨诸北郭，崔子称疾不视事，乙亥，公问崔子，遂从姜氏，姜入于室，与崔子自侧户出，公拊楹而歌，侍人贾举止众从者，而入闭门，甲兴，公登台而请，弗许，请盟，弗许，请自刃于庙，勿许，皆曰，君之臣杼疾病，不能听命，近于公宫，陪臣干掫有淫者，不知二命，公逾墙，又射之，中股，反队，遂弑之，贾举，州绰，邴师，公孙敖，封具，铎父，襄伊，偻堙，皆死，祝佗父祭于高唐，至复命，不说弁而死于崔氏，申蒯侍渔者，退谓其宰曰，尔以帑免，我将死，其宰曰，免，是反子之义也，与之皆死，崔氏杀鬷蔑于平阴，晏子立于崔氏之门外，其人曰，死乎，曰，独吾君也乎哉，吾死也，曰，行乎，曰，吾罪也乎哉，吾亡也，曰，归乎，曰，君死安归，君民者，岂以陵民，社稷是主，臣君者，岂为其口实，社稷是养，故君为社稷死，则死之，为社稷亡，则亡之，若为己死而己亡，非其私昵，谁敢任之，且人有君而弑之，吾焉得死之，而焉得亡之，将庸何归，门启而入，枕尸股而哭，兴，三踊而出，人谓崔子必杀之，崔子曰，民之望也，舍之得民，卢蒲癸奔晋，王何奔莒，叔孙宣伯之在齐也，叔孙还纳其女于灵公，嬖，生景公，丁丑，崔杼立而相之，庆封为左相，盟国人于大宫曰，所不与崔庆者，晏子仰天叹曰，婴所不唯忠于君，利社稷者是与，有如上帝，乃歃，辛巳，公与大夫及莒子盟，大史书曰，崔杼弑其君，崔子杀之，其弟嗣书，而死者二人，其弟又书，乃舍之，南史氏闻大史尽死，执简以往，闻既书矣，乃还，闾丘婴以帷縳其妻而载之，与申鲜虞乘而出，鲜虞推而下之曰，君昏不能匡，危不能救，死不能死，而知匿其昵，其谁纳之，行及弇中，将舍，婴曰，崔庆其追我。鲜虞曰：一与一，谁能惧我？遂舍，枕辔而寝，食马而食，驾而行，出弇中，谓婴曰，速驱之，崔庆之众，不可当也，遂来奔，崔氏侧庄公于北郭，丁亥，葬诸士孙之里，四翣，不跸，下车七乘，不以兵甲。"}, {"ID": 2376, "text": "晋侯济自泮，会于夷仪，伐齐以报朝歌之役，齐人以庄公说，使隰锄请成，庆封如师，男女以班，赂晋侯以宗器乐器，自六正，五吏，三十师，三军之大夫，百官之正长，师旅，及处守者，皆有赂，晋侯许之，使叔向告于诸侯，公使子服惠伯对曰，君舍有罪，以靖小国，君之惠也，寡君闻命矣。"}, {"ID": 2377, "text": "晋侯使魏舒，宛没，逆卫侯，将使卫与之夷仪，崔子止其帑，以求五鹿。"}, {"ID": 2378, "text": "初，陈侯会楚子伐郑，当陈隧者，井堙木刊，郑人怨之六月，郑子展，子产，帅车七百乘伐陈，宵突陈城，遂入之，陈侯扶其大子偃师奔墓，遇司马桓子曰，载余，曰将巡城，遇贾获载其母妻，下之而授公车，公曰，舍而母，辞曰，不祥，与其妻扶其母以奔墓，亦免，子展命师无入公宫，与子产亲御诸门，陈侯使司马桓子赂以宗器，陈侯免，拥社，使其众男女别而累，以待于朝，子展执絷而见，再拜稽首，承饮而进献，子美入，数俘而出，祝祓社，司徒致民，司马致节，司空致地，乃还。"}, {"ID": 2379, "text": "秋，七月，己巳，同盟于重丘，齐成故也。"}, {"ID": 2380, "text": "赵文子为政，令薄诸侯之币，而重其礼，穆叔见之，谓穆叔曰，自今以往，兵其少弭矣，齐崔庆新得政，将求善于诸侯，武也，知楚令尹，若敬行其礼，道之以文辞，以靖诸侯，兵可以弭。"}, {"ID": 2381, "text": "楚薳子冯卒，屈建为令尹，屈荡为莫敖，舒鸠人卒叛，楚令尹子木伐之，及离城，吴人救之，子木遽以右师先，子强息桓，子捷，子骈，子盂，帅左师以退，吴人居其间七日，子强曰，久将垫隘，隘乃禽也，不如速战，请以其私卒诱之，简师陈以待我，我克则进，奔则亦视之，乃可以免，不然，必为吴禽，从之，五人以其私卒，先击吴师，吴师奔，登山以望，见楚师不继，复逐之，傅诸其军，简师会之，吴师大败，遂围舒鸠，舒鸠溃，八月，楚灭舒鸠。"}, {"ID": 2382, "text": "卫献公入于夷仪。"}, {"ID": 2383, "text": "郑子产献捷于晋，戎服将事，晋人问陈之罪。对曰：昔虞阏父为周陶正，以服事我先王。我先王赖其利器用也，与其神明，之后也，庸以元女大姬，配胡公而封之陈，以备三恪，则我周之自出，至于今是赖，桓公之乱，蔡人欲立其出，我先君庄公奉五父而立之，蔡人杀之，我又与蔡人奉戴厉公，至于庄宣，皆我之自立，夏氏之乱，成公播荡，又我之自入，君所知也，今陈忘周之大德，蔑我大惠，弃我姻亲，介恃楚众，以凭陵我，敝邑，不可亿逞，我是以有往年之告，未获成命，则有我东门之役，当陈隧者，井堙木刊，敝邑大惧不竞，而耻大姬，天诱其衷，启敝邑之心，陈知其罪，授手于我，用敢献功，晋人曰，何故侵小，对曰，先王之命，唯罪所在，各致其辟，且昔天子之地一圻，列国一同，自是以衰，今大国多数圻矣，若无侵小，何以至焉，晋人曰，何故戎服，对曰，我先君武庄为平桓卿士，城濮之役，文公布命曰，各复旧职，命我文公，戎服辅王，以授楚捷，不敢废王命故也，士庄伯不能诘，复于赵文子，文子曰，其辞顺，犯顺不祥，乃受之，冬，十月，子展相郑伯如晋，拜陈之功，子西复伐陈，陈及郑平，仲尼曰，志有之，言以足志，文以足言，不言谁知其志。言之无文，行而不远。晋为伯郑入陈，非文辞不为功，慎辞也。"}, {"ID": 2384, "text": "楚蒍掩为司马，子木使庀赋，数甲兵，甲午，蒍掩书土田，度山林，鸠薮泽，辨京陵，表淳卤，数疆潦，规偃猪，町原防，牧隰皋，井衍沃，量入修赋，赋车，籍马，赋车兵，徒卒，甲楯之数，既成，以授子木，礼也。"}, {"ID": 2385, "text": "十二月，吴子诸樊伐楚，以报舟师之役，门于巢，巢牛臣曰，吴王勇而轻，若启之，将亲门，我获射之，必殪，是君也死，强其少安，从之，吴子门焉，牛臣隐于短墙以射之，卒。"}, {"ID": 2386, "text": "楚子以灭舒鸠赏子木，辞曰，先大夫蒍子之功也，以与蒍掩。"}, {"ID": 2387, "text": "晋程郑卒，子产始知然明，问为政焉，对曰，视民如子，见不仁者诛之，如鹰鸇之逐鸟雀也，子产喜以语子大叔，且曰，他日吾见蔑之面而已，今吾见其心矣，子大叔问政于子产，子产曰，政如农功，日夜思之，思其始而成其终，朝夕而行之，行无越思，如农之有畔，其过鲜矣。"}, {"ID": 2388, "text": "卫献公自夷仪使与甯喜言，甯喜许之，大叔文子闻之曰，乌呼，诗所谓我躬不说，皇恤我后者，甯子可谓不恤其后矣，将可乎哉，殆必不可，君子之行，思其终也，思其复也，书曰，慎始而敬终，终以不困，诗曰，夙夜匪解，以事一人，今甯子视君，不如弈棋，其何，以免乎，弈者举棋不定，不胜其耦，而况置君，而弗定乎，必不免矣，九世之卿族，一举而灭之，可哀也哉，传会于夷仪之岁，齐人城郏，其五月，秦晋为成，晋韩起如秦莅盟，秦伯车如晋莅盟，成而不结。"}]}, {"section": 175, "header": "襄公●襄公二十六年", "data": [{"ID": 2389, "text": "二十有六年，春，王二月，辛卯，卫甯喜弑其君剽，卫孙林父入于戚以叛，甲午，卫侯衎复归于卫。"}, {"ID": 2390, "text": "夏，晋侯使荀吴来聘。"}, {"ID": 2391, "text": "公会晋人，郑良霄，宋人，曹人，于澶渊。"}, {"ID": 2392, "text": "秋，宋公杀其世子痤。"}, {"ID": 2393, "text": "晋人执卫甯喜。"}, {"ID": 2394, "text": "八月，壬午，许男甯卒于楚。"}, {"ID": 2395, "text": "冬，楚子，蔡侯，陈侯，伐郑。"}, {"ID": 2396, "text": "葬许灵公。"}, {"ID": 2397, "text": "二十六年，春，秦伯之弟针如晋修成，叔向命召行人子员，行人子朱曰，朱也当御，三云，叔向不应，子朱怒曰，班爵同，何以黜朱于朝，抚剑从之，叔向曰，秦晋不和久矣，今日之事，幸而集，晋国赖之，不集，三军暴骨，子员道二国之言无私，子常易子，奸以事君者，吾所能御也，拂衣从之，人救之，平公曰，晋其庶乎，吾臣之所争者大，师旷曰，公室惧卑，臣不心竞而力争，不务德而争善，私欲已侈，能无卑乎。"}, {"ID": 2398, "text": "卫献公使子鲜为复，辞，敬姒强命之，对曰，君无信，臣惧不免，敬姒曰，虽然，以吾故也，许诺，初，献公使与甯喜言，甯喜曰，必子鲜在，不然，必败，故公使子鲜，子鲜不获命于敬姒，以公命与甯喜言曰，苟反，政由甯氏，祭则寡人，甯喜告蘧伯玉，伯玉曰，瑗不得闻君之出，敢闻其入，遂行，从近关出，告右宰谷，右宰谷曰，不可。获罪于两君，天下谁畜之。悼子曰，吾受命于先人，不可以贰，谷曰，我请使焉而观之，遂见公于夷仪，反曰，君淹恤在外，十二年矣，而无忧色，亦无宽言，犹夫人也，若不已，死无日矣，悼子曰，子鲜在，右宰谷曰，子鲜在何益，多而能亡，于我何为，悼子曰，虽然，不可以已，孙文子在戚，孙嘉聘于齐，孙襄居守，二月庚寅，甯喜右宰谷伐孙氏，不克，伯国伤，甯子出舍于郊，伯国死，孙氏夜哭国人召甯子，甯子复攻孙氏，克之，辛卯，杀子叔及大子角，书曰，甯喜弑其君剽，言罪之在甯氏也，孙林父以戚如晋书曰，入于戚以叛，罪孙氏也，臣之禄，君实有之，义则进，否则奉身而退，专禄以周旋，戮也，甲午，卫侯入，书曰，复归国，纳之也，大夫逆于竟者，执其手而与之言道，逆者自车揖之，逆于门者颔之而已，公至，使让大叔，文子曰，寡人淹恤在外，二三子皆使寡人，朝夕闻卫国之言。吾子独不在寡人，古人有言曰非所怨勿怨寡人怨矣。对曰，臣知罪矣，臣不佞，不能负羁绁以从捍牧圉，臣之罪一也，有出者，有居者，臣不能贰，通外内之言以事君，臣之罪二也，有二罪，敢忘其死，乃行，从近关出，公使止之。"}, {"ID": 2399, "text": "卫人侵戚东鄙，孙氏诉于晋，晋戍茅氏，殖绰伐茅氏，杀晋戍三百人，孙蒯追之，弗敢击，文子曰，厉之不如，遂从卫师，败之圉雍锄，获殖绰，复诉于晋。"}, {"ID": 2400, "text": "郑伯赏入陈之功，三月，甲寅，朔，享子展，赐之先路三命之服，先八邑，赐子产次路再命之服，先六邑，子产辞邑，曰，自上以下，隆杀，以两，礼也，臣之位在四，且子展之功也，臣不敢及赏礼，请辞邑，公固予之，乃受三邑，公孙挥曰，子产其将知政矣，让不失礼。"}, {"ID": 2401, "text": "晋人为孙氏故，召诸侯，将以讨卫也，夏，中行穆子来聘，召公也。"}, {"ID": 2402, "text": "楚子，秦人，侵吴，及雩娄，闻吴有备而还，遂侵郑，五月，至于城麇，郑皇颉戍之，出与楚师战，败，穿封戌囚皇颉，公子围与之争之，正于伯州犁，伯州犁曰，请问于囚，乃立囚，伯州犁曰，所争，君子也，其何不知，上其手曰，夫子为王子围，寡君之贵介弟也，下其手曰，此子为穿封戌，方城外之县尹也，谁获子，囚曰，颉遇王子弱焉，戌怒，抽戈逐王子围，弗及，楚人以皇颉归，印堇父与皇颉戍城麇，楚人囚之，以献于秦，郑人取货于印氏以请之，子大叔为令正，以为请，子产曰，不获，受楚之功，而取货于郑，不可谓国，秦不其然，若曰拜君之勤郑国，微君之惠，楚师其犹在敝邑之城下，其可，弗从，遂行，秦人不予，更币，从子产，而后获之。"}, {"ID": 2403, "text": "六月，公会晋赵武，宋向戌，郑良霄，曹人，于澶渊，以讨卫，疆戚田，取卫西鄙懿氏六十，以与孙氏，赵武不书，尊公也，向戌不书，后也，郑先宋，不失所也，于是卫侯会之，晋人执宁喜，北宫遗，使女齐以先归，卫侯如晋，晋人执而囚之，于士弱氏，秋，七月，齐侯，郑伯，为卫侯故如晋，晋侯兼享之，晋侯赋嘉乐，国景子相齐侯，赋蓼萧，子展相郑伯，赋缁衣，叔向命晋侯拜二君，曰，寡君敢拜齐君之安，我先君之宗祧也，敢拜郑君之不贰也，国子使晏平仲私于叔向，曰，晋君宣其明德于诸侯，恤其患而补其阙，正其违而治其烦，所以为盟主也，今为臣执君，若之何，叔向告赵文子，文子以告晋侯，晋侯言卫侯之罪，使叔向告二君，国子赋辔之柔矣，子展赋将仲子兮，晋侯乃许归卫侯，叔向曰，郑七穆，罕氏其后亡者也，子展俭而壹。"}, {"ID": 2404, "text": "初，宋芮司徒生女子，赤而毛，弃诸堤下，共姬之妾，取以入，名之曰弃，长而美，平公入夕，共姬与之食，公见弃也而视之尤，姬纳诸御，嬖，生佐，恶而婉，大子痤美而很，合左师畏而恶之，寺人惠墙伊戾，为大子内师，而无宠，秋，楚客聘于晋，过宋，大子知之，请野享之，公使往，伊戾请从之，公曰，夫不恶女乎，对曰，小人之事君子也，恶之不敢远，好之不敢近，敬以待命，敢有贰心乎，纵有共其外，莫共其内，臣请往也，遣之，至则欿用牲，加书徵之，而骋告公曰，大子将为乱，既与楚客盟矣，公曰，为我子，又何求，对曰，欲速，公使视之，则信有焉，问诸夫人与左师，则皆曰固闻之，公囚大子，大子曰，唯佐也能免我，召而使请，曰日中不来，吾知死矣，左师闻之，聒而与之语，过期，乃缢而死，佐为大子，公徐闻其无罪也，乃亨伊戾，左师见夫人之步马者问之，对曰，君夫人氏也，左师曰，谁为君夫人，余胡弗知，圉人归以告夫人，夫人使馈之锦与马，先之以玉，曰，君之妾弃，使某献，左师改命曰，君夫人，而后再拜稽首受之。"}, {"ID": 2405, "text": "郑伯归自晋，使子西如晋聘，辞曰，寡君来烦执事，惧不免于戾，使夏谢不敏，君子曰，善事大国。"}, {"ID": 2406, "text": "初楚伍参与蔡太师子朝友，其子伍举与声子相善也，伍举娶于王子牟，王子牟为申公而亡，楚人曰，伍举实送之，伍举奔郑，将遂奔晋，声子将如晋，遇之于郑郊，班荆相与食，而言复故，声子曰，子行也，吾必复子，及宋向戌将平晋楚，声子通使于晋，还如楚，令尹子木与之语，问晋故焉，且曰，晋大夫与楚孰贤，对曰，晋卿不如楚，其大夫则贤，皆卿材也，如杞梓皮革，自楚往也，虽楚有材，晋实用之，子木曰，夫独无族姻乎，对曰，虽有，而用楚材实多，归生闻之，善为国者，赏不僭而刑不滥，赏僭则惧及淫人，刑滥则惧及善人，若不幸而过，宁僭无滥，与其失善，宁其利淫，无善人，则国从之，诗曰，人之云亡，邦国殄瘁，无善人之谓也。故《夏书》曰：“与其杀不辜，宁失不经”。惧失善也，商颂有之曰，不僭不滥，不敢怠皇，命于下国，封建厥福，此汤所以获天福也，古之治民者，劝赏而畏刑，恤民不倦，赏以春夏，刑以秋冬，是以将赏为之加膳，加膳则饫赐，此以知其劝赏也，将刑为之不举，不举则彻乐，此以知其畏刑也，夙兴夜寐，朝夕临政，此以知其恤民也，三者礼之大节也，有礼无败，今楚多淫刑，其大夫逃死于四方，而为之谋主，以害楚国，不可救疗，所谓不能也，子仪之乱，析公奔晋，晋人置诸戎车之殿，以为谋主，绕角之役，晋将遁矣，析公曰，楚师轻窕，易震荡也，若多鼓钧声以夜军之，楚师必遁晋人从之，楚师宵溃，晋遂侵蔡袭沈，获其君，败申息之师于桑隧，获申丽而还，郑于是不敢南面，楚失华夏，则析公之为也，雍子之父兄谮雍子，君与大夫不善是也，雍子奔晋，晋人与之鄐，以为谋主，彭城之役，晋楚遇于靡角之谷，晋将遁矣，雍子发命于军曰，归老幼，反孤疾，二人役归一人，简兵蒐乘，秣马蓐食，师陈焚次，明日将战，行归者，而逸楚囚，楚师宵溃，晋降彭城，而归诸宋，以鱼石归，楚失东夷，子辛死之，则雍子之为也，子反与子灵争夏姬，而雍害其事，子灵奔晋，晋人与之邢，以为谋主，捍御北狄，通吴于晋，教吴叛楚，教之乘车，射御，驱侵，使其子狐庸，为吴行人焉，吴于是伐巢，取驾，克棘，入州来，楚罢于奔命，至今为患，则子灵之为也，若敖之乱，伯贲之子贲皇奔晋，晋人与之苗，以为谋主，鄢陵之役，楚晨压晋军而陈，晋将遁矣，苗贲皇曰，楚师之良在其中军王族而已，若塞井夷灶，成陈以当之，栾范易行以诱之，中行二郤，必克二穆，吾乃四萃于其王族，必大败之，晋人从之，楚师大败，王夷师熸，子反死之，郑叛吴兴，楚失诸侯，则苗贲皇之为也，子木曰，是皆然矣，声子曰，今又有甚于此，椒举聚于申公子牟，子牟得戾而亡，君大夫谓椒举，女实遣之，惧而奔郑，引领南望曰，庶几赦余，亦弗图也，今在晋矣，晋人将与之县，以比叔向，彼若谋害楚国，岂不为患，子木惧，言诸王，益其禄爵而复之，声子使椒鸣逆之。"}, {"ID": 2407, "text": "许灵公如楚，请伐郑，曰，师不兴，孤不归矣，八月，卒于楚，楚子曰，不伐郑，何以求诸侯，冬，十月，楚子伐郑，郑人将御之，子产曰，晋楚将平，诸侯将和，楚王是故昧于一来，不如使逞而归，乃易成也，夫小人之性，衅于勇，啬于祸，以足其性，而求名焉者，非国家之利也，若何从之，子展说，不御寇，十二月，乙酉，入南里，堕其城，涉于乐氏，门于师之梁，县门发，获九人焉，涉于泛而归，而后葬许灵公。"}, {"ID": 2408, "text": "卫人归卫姬于晋，乃释卫侯，君子是以知平公之失政也。"}, {"ID": 2409, "text": "晋韩宣子聘于周，王使请事对曰，晋士起将归时事于宰旅，无他事矣，王闻之曰，韩氏其昌阜于晋乎，辞不失旧。"}, {"ID": 2410, "text": "齐人城郏之岁，其夏，齐乌馀以廪丘奔晋，袭卫羊角取之。遂袭我高鱼，有大雨自其窦入。介于其库，以登其城，克而取之，又取邑于宋，于是范宣子卒，诸侯弗能治也，及赵文子为政，乃卒治之，文子言于晋侯曰，晋为盟主，诸侯或相侵也，则讨而使归其地，今乌馀之邑，皆讨类也，而贪之，是无以为盟主也，请归之，公曰，诺，孰可使也，对曰，胥梁带能无用师，晋侯使往。"}]}, {"section": 176, "header": "襄公●襄公二十七年", "data": [{"ID": 2411, "text": "二十有七年，春，齐侯使庆封来聘。"}, {"ID": 2412, "text": "夏，叔孙豹会晋赵武，楚屈建，蔡公孙归生，卫石恶，陈孔奂，郑良霄，许人，曹人，于宋。"}, {"ID": 2413, "text": "卫杀其大夫甯喜。"}, {"ID": 2414, "text": "卫侯之弟鱄出奔晋。"}, {"ID": 2415, "text": "秋，七月，辛巳，豹及诸侯之大夫盟于宋。"}, {"ID": 2416, "text": "冬，十有二月，乙卯，朔，日有食之。"}, {"ID": 2417, "text": "二十七年，春，胥梁带使诸丧邑者，具车徒以受地，必周使乌馀具车徒以受封，乌馀以众出使诸侯，伪效乌馀之封者，而遂执之，尽获之，皆取其邑而归诸侯，诸侯是以睦于晋。"}, {"ID": 2418, "text": "齐庆封来聘，其车美，孟孙谓叔孙曰，庆季之车，不亦美乎，叔孙曰，豹闻之，服美不称，必以恶终，美车何为，叔孙与庆封食不敬，为赋相鼠，亦不知也。"}, {"ID": 2419, "text": "卫甯喜专，公患之，公孙免馀请杀之，公曰，微甯子不及此，吾与之言矣，事未可知，祗成恶名，止也，对曰，臣杀之，君勿与知，乃与公孙无地，公孙臣谋，使攻甯氏，弗克，皆死。公曰，臣也无罪，父子死余矣，夏，免馀复攻甯氏，杀甯喜及右宰谷，尸诸朝，石恶将会宋之盟，受命而出，衣其尸，枕之股而哭之，欲敛以亡，惧不免，且曰，受命矣，乃行。子鲜曰，逐我者出，纳我者死，赏罚无章，何以沮劝。君失其信，而国无刑，不亦难乎。且鱄实使之，遂出奔晋，公使止之，不可，及河，又使止之，止使者而盟于河，托于木门，不乡卫国而坐，木门大夫劝之仕，不可，曰，仕而废其事，罪也，从之，昭吾所以出也，将谁诉乎，吾不可以立于人之朝矣，终身不仕，公丧之，如税服终身，公与免馀邑六十，辞曰，唯卿备百邑，臣六十矣，下有上禄，乱也，臣弗敢闻，且甯子唯多邑故死，臣惧死之速及也，公固与之，受其半以为少师，公使为卿，辞曰，大叔仪不贰，能赞大事，君其命之，乃使文子为卿。"}, {"ID": 2420, "text": "宋向戌善于赵文子，又善于令尹子木，欲弭诸侯之兵以为名，如晋，告赵孟，赵孟谋于诸大夫，韩宣子曰，兵，民之残也，财用之蠹，小国之大灾也，将或弭之，虽曰不可，必将许之，弗许，楚将许之，以召诸侯，则我失为盟主矣，晋人许之，如楚，楚亦许之，如齐，齐人难之，陈文子曰，晋楚许之，我焉得已，且人曰，弭兵，而我弗许，则固携吾民矣，将焉用之，齐人许之，告于秦，秦亦许之，皆告于小国，为会于宋，五月甲辰，晋赵武至于宋，丙午，郑良霄至，六月丁未朔，宋人享赵文子，叔向为介，司马置折俎，礼也，仲尼使举是，礼也，以为多文辞，戊申，叔孙豹，齐庆封，陈须无，卫石恶，至，甲寅，晋荀盈从赵武至，丙辰，邾悼公至壬戌，楚公子黑肱先至，成言于晋，丁卯，宋戌如陈，从子木成言于楚，戊辰，滕成公至，子木谓向戌，请晋楚之从，交相见也，庚午，向戌复于赵孟，赵孟曰，晋，楚，齐，秦，匹也，晋之不能于齐，犹楚之不能于秦也，楚君若能使秦君辱于敝邑，寡君敢不固请于齐，壬申，左师复言于子木，子木使馹谒诸王，王曰，释齐秦，他国请相见也，秋，七月，戊寅，左师至，是夜也，赵孟及子皙盟，以齐言，庚辰，子木至自陈，陈孔奂，蔡公孙归生，至，曹许之大夫皆至，以藩为军，晋楚各处其偏，伯夙谓赵孟曰，楚氛甚恶，惧难，赵孟曰，吾左还入于宋，若我何，辛巳，将盟于宋西门之外，楚人衷甲伯州犁，曰，合诸侯之师，以为不信，无乃不可乎，夫诸侯望信于楚，是以来服，若不信，是弃其所以服诸侯也，固请释甲，子木曰，晋楚无信久矣，事利而已，苟得志焉，焉用有信，大宰退告人曰，令尹将死矣，不及三年，求逞志而弃信，志将逞乎，志以发言，言以出信，信以立志，参以定之，信亡何以及三，赵孟患楚衷甲，以告叔向，叔向曰，何害也，匹夫一为不信，犹不可，单毙其死，若合诸侯之卿，以为不信，必不捷矣，食言者不病，非子之患也，夫以信召人，而以僭济之，必莫之与也，安能害我，且吾因宋以守病，则夫能致死，与宋致死，虽倍楚可也，子何惧焉，又不及是，曰，弭兵以召诸侯，而称兵以害我，吾庸多矣，非所患也，季武子使谓叔孙以公命曰，视邾滕，既而齐人请邾，宋人请滕，皆不与盟，叔孙曰，邾，滕，人之私也，我列国也，何故视之，宋，卫，吾匹也，乃盟，故不书其族，言违命也，晋楚争先，晋人曰，晋固为诸侯盟主，未有先晋者也，楚人曰，子言晋楚匹也，若晋常先，是楚弱也，且晋楚狎主诸侯之盟也久矣，岂专在晋，叔向谓赵孟曰，诸侯归晋之德只，非归其尸盟也，子务德，无争先，且诸侯盟，小国固必有尸盟者，楚为晋细，不亦可乎，乃先楚人，书先晋，晋有信也，壬午，宋公兼享晋楚之大夫，赵孟为客，子木与之言，弗能对，使叔向侍言焉，子木亦不能对也，乙酉，宋公及诸侯之大夫盟于蒙门之外。子木问于赵孟曰：范武子之德何如？对曰：夫子之家事治，言于晋国无隐情，其祝史陈信于鬼神，无愧辞，子木归以语王。王曰，尚矣哉，能歆神人，宜其光辅五君，以为盟主也，子木又语王曰，宜晋之伯也，有叔向以佐其卿，楚无以当之，不可与争，晋荀寅遂如楚莅盟。"}, {"ID": 2421, "text": "郑伯享赵孟于垂陇，子展，伯有，子西，子产，子大叔，二子石，从，赵孟曰，七子从君，以宠武也，请皆赋以卒君贶，武亦以观七子之志，子展赋草虫，赵孟曰，善哉，民之主也，抑武也不足以当之，伯有赋鹑之贲贲，赵孟曰，床笫之言不逾阈，况在野乎，非使人之所得闻也，子西赋黍苗之四章，赵孟曰，寡君在，武何能焉，子产赋隰桑，赵孟曰，武请受其卒章，子大叔赋野有蔓草，赵孟曰，吾子之惠也，印段赋蟋蟀，赵孟曰，善哉保家之主也，吾有望矣，公孙段赋桑扈，赵孟曰，匪交匪敖，福将焉往，若保是言也，欲辞福禄得乎，卒享，文子告叔向曰，伯有将为戮矣，诗以言志，志诬其上，而公怨之，以为宾荣，其能久乎，幸而后亡，叔向曰，然，已侈所谓，不及五稔者，夫子之谓矣，文子曰，其馀皆数世之主也，子展其后亡者也，在上不忘降，印氏其次也，乐而不荒，乐以安民，不淫以使之，后亡不亦可乎。"}, {"ID": 2422, "text": "宋左师请赏，曰，请免死之邑，公与之邑六十，以示子罕，子罕曰，凡诸侯小国，晋楚所以兵威之，畏而后上下慈和，慈和而后能安靖其国家，以事大国，所以存也，无威则骄，骄则乱生，乱生必灭，所以亡也，天生五材，民并用之，废一不可，谁能去兵，兵之设久矣，所以威不轨而昭文德也，圣人以兴，乱人以废，废兴存亡，昏明之术，皆兵之由也，而子求之，不亦诬乎，以诬道蔽诸侯，罪莫大焉，纵无大讨，而又求赏，无厌之甚也，削而投之，左师辞邑，向氏欲攻司城，左师曰，我将亡，夫子存我，德莫大焉，又可攻乎，君子曰，彼己之子，邦之司直，乐喜之谓乎，何以恤我，我其收之，向戌之谓乎。"}, {"ID": 2423, "text": "齐崔杼生成，及强，而寡。娶东郭姜，生明，东郭姜以孤入，曰，棠无咎，与东郭偃相崔氏，崔成有病而废之，而立明，成请老于崔，崔子许之，偃与?咎弗予，曰崔宗邑也，必在宗主，成与强怒，将杀之，告庆封曰，夫子之身，亦子所知也，唯?咎与偃是从，父兄莫得进矣，大恐害夫子，敢以告，庆封曰，子姑退，吾图之，告卢蒲嫳，卢蒲嫳曰，彼君之雠也，天或者将弃彼矣，彼实家乱，子何病焉，崔之薄，庆之厚也，他日又告，庆封曰，苟利夫子，必去之，难吾助女，九月，庚辰，崔成崔强杀东郭偃，棠?咎，于崔氏之朝，崔子怒而出，其众皆逃，求人使驾，不得，使圉人驾，寺人御而出，且曰崔氏有福，止余犹可，遂见庆封，庆封曰，崔庆一也，是何敢然，请为子讨之，使卢蒲嫳帅甲以攻崔氏，崔氏堞其宫而守之，弗克，使国人助之，遂灭崔氏，杀成与强而尽俘其家，其妻缢，嫳复命于崔子，且御而归之，至则无归矣，乃缢，崔明夜辟诸大墓，辛巳，崔明来奔，庆封当国。"}, {"ID": 2424, "text": "楚薳罢如晋莅盟，晋侯享之，将出，赋既醉，叔向曰，薳氏之有后于楚国也，宜哉，承君命，不忘敏，子荡将知政矣，敏以事君，必能养民，政其焉往。"}, {"ID": 2425, "text": "崔氏之乱，申鲜虞来奔，仆赁于野，以丧庄公，冬，楚人召之，遂如楚为右尹。"}, {"ID": 2426, "text": "十一月，乙亥，朔，日有食之，辰在申，司历过也，再闰失矣。"}]}, {"section": 177, "header": "襄公●襄公二十八年", "data": [{"ID": 2427, "text": "二十有八年，春，无冰。"}, {"ID": 2428, "text": "夏，卫石恶出奔晋。"}, {"ID": 2429, "text": "邾子来朝。"}, {"ID": 2430, "text": "秋，八月，大雩。"}, {"ID": 2431, "text": "仲孙羯如晋。"}, {"ID": 2432, "text": "冬，齐庆封来奔。"}, {"ID": 2433, "text": "十有一月，公如楚。"}, {"ID": 2434, "text": "十有二月甲寅，天王崩。"}, {"ID": 2435, "text": "乙未，楚子昭卒。"}, {"ID": 2436, "text": "二十八年，春，无冰。梓慎曰，今兹宋郑其饥乎，岁在星纪，而淫于玄枵，以有时灾，阴不堪阳。蛇乘龙。龙，宋郑之星也。宋郑必饥，玄枵，虚中也。枵，秏名也，土虚而民秏，不饥何为。"}, {"ID": 2437, "text": "夏，齐侯，陈侯，蔡侯，北燕伯，杞伯，胡子，沈子，白狄，朝于晋，宋之盟故也，齐侯将行，庆封曰，我不与盟，何为于晋，陈文子曰，先事后贿，礼也，小事大，未获事焉，从子，如志，礼也，虽不与盟，敢叛晋乎，重丘之盟，未可忘也，子其劝行。"}, {"ID": 2438, "text": "卫人讨甯氏之党，故石恶出奔晋，卫人立其从之圃，以守石氏之祀，礼也。"}, {"ID": 2439, "text": "邾悼公来朝，时事也。"}, {"ID": 2440, "text": "秋，八月，大雩，旱也。"}, {"ID": 2441, "text": "蔡侯归自晋，入于郑，郑伯享之，不敬，子产曰，蔡侯其不免乎，日其过此也，君使子展迋劳于东门之外而傲，吾曰，犹将更之，今还受享而惰，乃其心也，君小国事大国，而惰傲以为己心，将得死乎，若不免，必由其子，其为君也，淫而不父，侨闻之，如是者恒有子祸。"}, {"ID": 2442, "text": "孟孝伯如晋，告将为宋之盟故如楚也，蔡侯之如晋也，郑伯使游吉如楚，及汉，楚人还之，曰，宋之盟，君实亲辱，今吾子来，寡君谓吾子姑还，吾将使馹奔问诸晋，而以告，子大叔曰，宋之盟，君命将利小国，而亦使安定其社稷，镇抚其民人，以礼承天之休，此君之宪令，而小国之望也，寡君是故使吉奉其皮币，以岁之不易，聘于下执事，今执事有命曰，女何与政令之有，必使而君，弃而封守，跋涉山川，蒙犯霜露，以逞君心。小国将君是望，敢不唯命是听。无乃非盟载之言，以阙君德，而执事有不利焉，小国是惧，不然，其何劳之敢惮，子大叔归复命，告子展曰，楚子将死矣，不修其政德，而贪昧于诸侯，以逞其愿，欲久得乎，周易有之，在复之颐曰，迷复凶，其楚子之谓乎，欲复其愿，而弃其本，复归无所，是谓迷复，能无凶乎，君其往也，送葬而归，以快楚心，楚不几十年，未能恤诸侯也，吾乃休吾民矣，裨灶曰，今兹周王及楚子皆将死，岁弃其次，而旅于明年之次，以害鸟帑，周楚恶之。"}, {"ID": 2443, "text": "九月，郑游吉如晋，告将朝于楚，以从宋之盟，子产相郑伯以如楚，舍不为坛，外仆言曰，昔先大夫相先君适四国，未尝不为坛，自是至今，亦皆循之，今子草舍，无乃不可乎，子产曰，大适小，则为坛，小适大，苟舍而已，焉用坛，侨闻之，大适小，有五美，宥其罪戾，赦其过失，救其灾患，赏其德刑，教其不及，小国不困，怀服如归，是故作坛以昭其功，宣告后人，无怠于德，小适大有五恶，说其罪戾，请其不足，行其政事，共其职贡，从其时命，不然则重其币帛，以贺其福而吊其凶，皆小国之祸也，焉用作坛，以昭其祸，所以告子孙，无昭祸焉可也。"}, {"ID": 2444, "text": "齐庆封好田而耆酒，与庆舍政，则以其内实，迁于卢蒲嫳氏，易内而饮酒数日国迁朝焉，使诸亡人得贼者，以告而反之，故反卢蒲癸，癸臣子之，有宠，妻之，庆舍之士，谓卢蒲癸曰，男女辨姓，子不辟宗，何也，曰，宗不余辟，余独焉辟之，赋诗断章，余取所求焉，恶识宗，癸言王何而反之，二人皆嬖，使执寝戈而先后之，公膳日双鸡，饔人窃更之以鹜，御者知之，则去其肉，而以其洎馈，子雅，子尾，怒，庆封告卢蒲嫳。卢蒲嫳曰，譬之如禽兽，吾寝处之矣，使析归父告晏平仲。平仲曰：婴之众不足用也。知无能谋也，言弗敢出，有盟可也。子家曰，子之言云，又焉用盟，告北郭子车。子车曰，人各有以事君，非佐之所能也，陈文子谓桓子曰，祸将作矣，吾其何得，对曰，得庆氏之木百车于庄文子曰，可慎守也已，卢蒲癸，王何，卜，攻庆氏，示子之兆，曰，或卜攻雠，敢献其兆，子之曰，克，见血，冬，十月，庆封田于莱，陈无宇从，丙辰，文子使召之，请曰，无宇之母疾病，请归，庆季卜之，示之兆，曰，死，奉龟而泣，乃使归，庆嗣闻之，曰，祸将作矣，谓子家速归，祸作必于尝，归犹可及也，子家弗听，亦无悛志，子息曰，亡矣，幸而获在吴越，陈无宇济水，而戕舟发梁，卢蒲姜谓癸曰，有事而不告我，必不捷矣，癸告之，姜曰，夫子愎，莫之止，将不出，我请止之，癸曰，诺，十一月，乙亥，尝于大公之庙，庆舍莅事，卢蒲姜告之，且止之，弗听，曰，谁敢者，遂如公，麻婴为尸，庆奊为上献，卢蒲癸，王何，执寝戈，庆氏以其甲环公宫，陈氏，鲍氏，之圉人为优，庆氏之马善惊，士皆释甲束马而饮酒，且观优，至于鱼里，栾高陈鲍之徒，介庆氏之甲，子尾抽桷击扉三，卢蒲癸自后刺子之，王何以戈击之，解其左肩，犹援庙桷动于甍，以俎壶投杀人而后死，遂杀庆绳麻婴，公惧，鲍国曰，群臣为君故也陈须无以公归，税服而如内宫，庆封归，遇告乱者，丁亥，伐西门，弗克，还伐北门，克之，入伐内宫，弗克，反陈于岳，请战弗许，遂来奔，献车于季武子，美泽可以鉴，展庄叔见之，曰，车甚泽，人必瘁，宜其亡也，叔孙穆子食庆封，庆封泛祭，穆子不说，使工为之诵茅鸱，亦不知，既而齐人来让，奔吴，吴句馀予之朱方，聚其族焉而居之，富于其旧，子服惠伯谓叔孙曰，天殆富淫人，庆封又富矣，穆子曰善人富谓之赏，淫人富谓之殃，天其殃之也，其将聚而歼旃。"}, {"ID": 2445, "text": "癸巳，天王崩，未来赴，亦未书，礼也。"}, {"ID": 2446, "text": "崔氏之乱，丧群公子，故锄在鲁，叔孙还在燕，贾在句渎之丘，及庆氏亡，皆召之，具其器用，而反其邑焉，与晏子邶殿，其鄙六十，弗受，子尾曰，富，人之所欲也，何独弗欲，对曰，庆氏之邑，足欲故亡，吾邑不足欲也，益之以邶殿，乃足欲，足欲，亡无日矣，在外，不得宰吾一邑，不受邶殿，非恶富也，恐失富也，且夫富如布帛之有幅焉，为之制度，使无迁也，夫民生厚而用利，于是乎正德以幅之，使无黜嫚，谓之幅利，利过则为败，吾不敢贪多，所谓幅也，与北郭佐邑六十，受之，与子雅邑，辞多受少，与子尾邑，受而稍致之，公以为忠，故有宠，释卢蒲嫳于北竟，求崔杼之尸，将戮之，不得，叔孙穆子曰，必得之，武王有乱臣十人，崔杼其有乎，不十人，不足以葬，既崔氏之臣曰，与我其拱璧，吾献其柩，于是得之，十二月，乙亥，朔齐人选庄公殡于大寝，以其棺尸崔杼于市，国人犹知之，皆曰崔子也。"}, {"ID": 2447, "text": "为宋之盟故，公及宋公，陈侯，郑伯，许男，如楚，公过郑，郑伯不在伯有迋劳于黄崖，不敬，穆叔曰，伯有无戾于郑，郑必有大咎，敬，民之主也，而弃之，何以承守，郑人不讨，必受其辜。济泽之阿。行潦之苹藻，置诸宗室，季兰尸之，敬也，敬可弃乎，及汉，楚康王卒，公欲反，叔仲昭伯曰，我楚国之为，岂为一人行也，子服惠伯曰，君子有远虑，小人从迩，饥寒之不恤，谁遑其后，不如姑归也，叔孙穆子曰，叔仲子，专之矣，子服子，始学者也，荣成伯曰，远图者，忠也，公遂行，宋向戌曰，我一人之为，非为楚也，饥寒之不恤，谁能恤楚，姑归而息民，待其立君而为之备，宋公遂反。"}, {"ID": 2448, "text": "楚屈建卒，赵文子丧之如同盟，礼也。"}, {"ID": 2449, "text": "王人来告丧，问崩日，以甲寅告，故书之，以徵过也。"}]}, {"section": 178, "header": "襄公●襄公二十九年", "data": [{"ID": 2450, "text": "二十有九年，春，王正月，公在楚。"}, {"ID": 2451, "text": "夏，五月，公至自楚。"}, {"ID": 2452, "text": "庚午，卫侯衎卒。"}, {"ID": 2453, "text": "阍弑吴子馀祭。"}, {"ID": 2454, "text": "仲孙羯会晋荀盈，齐高止，宋华定，卫世叔仪，郑公孙段，曹人，莒人，滕人，薛人，小邾人，城杞。"}, {"ID": 2455, "text": "晋侯使士鞅来聘。"}, {"ID": 2456, "text": "杞子来盟。"}, {"ID": 2457, "text": "吴子使札来聘。"}, {"ID": 2458, "text": "秋，九月，葬卫献公。"}, {"ID": 2459, "text": "齐高止出奔北燕。"}, {"ID": 2460, "text": "冬，仲孙羯如晋。"}, {"ID": 2461, "text": "二十九年，春，王正月，公在楚，释不朝，正于庙也，楚人使公亲襚，公患之，穆叔曰，袚殡而襚，则布币也，乃使巫以桃茢先袚殡，楚人弗禁，既而悔之。"}, {"ID": 2462, "text": "二月，癸卯，齐人葬庄公于北郭。"}, {"ID": 2463, "text": "夏，四月，葬楚康王，公及陈侯，郑伯，许男，送葬，至于西门之外，诸侯之大夫，皆至于墓，楚郏敖即位，王子围为令尹，郑行人子羽曰，是谓不宜，必代之昌，松柏之下，其草不殖，公还及方城，季武子取卞，使公冶问，玺书追而与之，曰，闻守卞者将叛，臣帅徒以讨之，既得之矣，敢告，公冶致使而退，及舍而后闻取卞，公曰，欲之而言叛，祇见疏也，公谓公冶曰，吾可以入乎，对曰，君实有国，谁敢违君，公与公冶冕服，固辞，强之而后受，公欲无入，荣成伯赋式微，乃归，五月，公至自楚，公冶致其邑于季氏，而终不入焉，曰，欺其君，何必使余，季孙见之，则言季氏如他日，不见，则终不言季氏及疾，聚其臣曰，我死，必无以冕服敛，非德赏也，且无使季氏葬我。"}, {"ID": 2464, "text": "葬灵王，郑上卿有事，子展使印段往，伯有曰，弱，不可，子展曰，与其莫往，弱不犹愈乎，诗云，王事靡盬，不遑启处，东西南北，谁敢宁处，坚事晋楚，以蕃王室也，王事无旷，何常之有，遂使印段如周。"}, {"ID": 2465, "text": "吴人伐楚，获俘焉，以为阍，使守舟，吴子馀祭观舟，阍以刀弑之。"}, {"ID": 2466, "text": "郑子展卒，子皮即位，于是郑饥而未及麦，民病，子皮以子展之命，饩国人粟，户一锺，是以得郑国之民，故罕氏常掌国政，以为上卿，宋司城子罕闻之，曰，邻于善，民之望也，宋亦饥，请于平公，出公粟以贷，使大夫皆贷，司城氏贷而不书，为大夫之无者贷，宋无饥人，叔向闻之，曰，郑之罕，宋之乐，其后亡者也，二者其皆得国乎，民之归也，施而不德，乐氏加焉，其以宋升降乎。"}, {"ID": 2467, "text": "晋平公，杞出也，故治杞，六月，知悼子合诸侯之大夫以城杞，孟孝伯会之，郑子大叔与伯石往，子大叔见大叔文子，与之语，文子曰，甚乎其城杞也，子大叔曰，若之何哉，晋国不恤周宗之阙，而夏肄是屏，其弃诸姬，亦可知也已，诸姬是弃，其谁归之，吉也闻之，弃同即异，是谓离德，诗曰，协比其邻，昏姻孔云，晋不邻矣，其谁云之。"}, {"ID": 2468, "text": "齐高子容，与宋司徒，见知伯，女齐相礼，宾出，司马侯言于知伯曰，二子皆将不免，子容专，司徒侈，皆亡家之主也，知伯曰，何如，对曰，专则速及，侈将以其力毙，专则人实毙之，将及矣。"}, {"ID": 2469, "text": "范献子来聘，拜城杞也，公享之，展庄叔执币，射者三耦，公臣不足，取于家臣，家臣，展瑕，展玉父，为一耦，公臣，公巫，召伯仲，颜庄叔，为一耦，鄫鼓父，党叔，为一耦。"}, {"ID": 2470, "text": "晋侯使司马女叔侯来治杞田，弗尽归也，晋悼夫人愠曰，齐也取货，先君若有知也，不尚取之，公告叔侯，叔侯曰，虞，虢，焦，滑，霍，扬，韩，魏，皆姬姓也，晋是以大，若非侵小，将何所取，武献以下，兼国多矣，谁得治之，杞，夏馀也，而即东夷，鲁，周公之后也，而睦于晋，以杞封鲁，犹可，而何有焉，鲁之于晋也，职贡不乏，玩好时至，公卿大夫，相继于朝，史不绝书，府无虚月，如是可矣，何必瘠鲁以肥杞，且先君而有知也，毋宁夫人，而焉用老臣。"}, {"ID": 2471, "text": "杞文公来盟，书曰子，贱之也。"}, {"ID": 2472, "text": "吴公子札来聘，见叔孙穆子，说之，谓穆子曰，子其不得死乎，好善而不能择人，吾闻君子务在择人，吾子为鲁宗卿，而任其大政，不慎举，何以堪之，祸必及子，请观于周乐，使工为之歌周南召南，曰，美哉，始基之矣，犹未也，然勤而不怨矣，为之歌邶，墉，卫，曰，美哉，渊乎，忧而不困者也。吾闻卫康叔武公之德如是，是其卫风乎，为之歌王，曰，美哉思而不惧，其周之东乎，为之歌郑，曰，美哉，其细已甚，民弗堪也，是其先亡乎，为之歌齐。曰，美哉，泱泱乎，大风也哉，表东海者，其大公乎，国未可量也，为之歌豳，曰，美哉，荡乎，乐而不淫，其周公之东乎，为之歌秦，曰，此之谓夏声，夫能夏，则大，大之至乎其周之旧也，为之歌魏，曰，美哉，渢枫乎，大而婉，险而易，行以德辅，此则明主也，为之歌唐。曰，思深哉，其有陶唐氏之遗民乎，不然，何忧之远也，非令德之后，谁能若是，为之歌陈。曰，国无主，其能久乎，自郐以下，无讥焉。为之歌小雅曰，美哉，思而不贰，怨而不言，其周德之衰乎，犹有先王之遗民焉，为之歌大雅，曰，广哉，熙熙乎，曲而有直体，其文王之德乎，为之歌颂，曰，至矣哉，直而不倨，曲而不屈，迩而不逼，远而不携，迁而不淫，复而不厌，哀而不愁，乐而不荒，用而不匮，广而不宣，施而不费，取而不贪，处而不底，行而不流，五声和，八风平，节有度，守有序，盛德之所同也，见舞象箾南龠者，曰，美哉，犹有憾，见舞大武者，曰，美哉，周之盛也，其若此乎，见舞韶濩者，曰，圣人之弘也，而犹有惭德，圣人之难也，见舞大夏者，曰，美哉，勤而不德，非禹其谁能修之，见舞韶箾者，曰，德至矣哉，大矣，如天之无不帱也，如地之无不载也，虽甚盛德，其蔑以加于此矣，观止矣，若有他乐，吾不敢请已，其出聘也，通嗣君也，故遂聘于齐，说晏平仲，谓之曰，子速纳邑与政，无邑无政，乃免于难，齐国之政，将有所归，未获所归，难未歇也，故晏子因陈桓子以纳政与邑，是以免于栾高之难，聘于郑，见子产，如旧相识，与之缟带，子产献紵衣焉，谓子产曰，郑之执政侈，难将至矣，政必及子，子为政，慎之以礼，不然，郑国将败，适卫，说蘧瑗，史狗，史鰌，公子荆，公叔发，公子朝，曰，卫多君子，未有患也，自卫如晋，将宿于戚，闻锺声焉，曰，异哉，吾闻之也，辩而不德，必加于戮，夫子获罪于君以在此，惧犹不足，而又何乐，夫子之在此也，犹燕之巢于幕上，君又在殡，而可以乐乎，遂去之，文子闻之，终身不听琴瑟，适晋说赵文子，韩宣子，魏献子，曰，晋国其萃于三族乎，说叔向，将行，谓叔向曰，吾子勉之，君侈而多良，大夫皆富，政将在家，吾子好直，必思自免于难。"}, {"ID": 2473, "text": "秋九月，齐公孙虿，公孙灶，放其大夫高止于北燕，乙未出，书曰出奔，罪高止也，高止好以事自为功，且专，故难及之。"}, {"ID": 2474, "text": "冬孟孝伯如晋，报范叔也，为高氏之难故，高竖以卢叛，十月，庚寅，闾丘婴帅师围卢，高竖曰，苟请高氏有后，请致邑，齐人立敬仲之曾孙酀，良敬仲也，十一月，乙卯，高竖致卢而出奔晋，晋人城绵而置旃。"}, {"ID": 2475, "text": "郑伯有使公孙黑如楚，辞曰，楚郑方恶而使余往，是杀余也，伯有曰，世行也，子皙曰，可则往，难则已，何世之有，伯有将强使之，子皙怒，将伐伯有氏，大夫和之，十二月，己巳。郑大夫盟于伯有氏，裨谌曰，是盟也，其与几何。诗曰：君子屡盟，乱是用长，今是长，乱之道也，祸未歇也。必三年而后能纾然明曰，政将焉往，裨谌曰，善之代不善，天命也，其焉辟，子产举不逾等，则位班也，择善而举，则世隆也，天又除之，夺伯有魄，子西即世，将焉辟之，天祸郑久矣，其必使子产息之，乃犹可以戾，不然，将亡矣。"}]}, {"section": 179, "header": "襄公●襄公三十年", "data": [{"ID": 2476, "text": "三十年，春，王正月，楚子使薳罢来聘。"}, {"ID": 2477, "text": "夏，四月，蔡世子般弑其君固。"}, {"ID": 2478, "text": "五月，甲午，宋灾。"}, {"ID": 2479, "text": "宋伯姬卒。"}, {"ID": 2480, "text": "天王杀其弟佞夫。"}, {"ID": 2481, "text": "王子瑕奔晋。"}, {"ID": 2482, "text": "秋，七月，叔弓如宋，葬宋共姬。"}, {"ID": 2483, "text": "郑良霄出奔许，自许入于郑，郑人杀良霄。"}, {"ID": 2484, "text": "冬，十月，葬蔡景公。"}, {"ID": 2485, "text": "晋人，齐人，宋人，卫人，郑人，曹人，莒人，邾人，滕人，薛人，杞人，小邾人，会于澶渊，宋灾故。"}, {"ID": 2486, "text": "三十年，春，王正月，楚子使薳罢来聘，通嗣君也，穆叔问王子之为政何如，对曰吾侪小人，食而听事，犹惧不给命，而不免于戾，焉与知政，固问焉，不告，穆叔告大夫曰，楚令尹将有大事子荡将与焉，助之匿其情矣。"}, {"ID": 2487, "text": "子产相郑伯以如晋，叔向问郑国之政焉，对曰，吾得见与否，在此岁也，驷良方争，未知所成若有所成，吾得见，乃可知也，叔向曰，不既和矣乎，对曰，伯有侈而愎，子皙好在人上，莫能相下也，虽其和也，犹相积恶也，恶至无日矣。"}, {"ID": 2488, "text": "三月，癸未，晋悼夫人食舆人之城杞者，绛县人或年长矣，无子，而往与于食，有与疑年，使之年，曰臣小人也，不知纪年，臣生之岁，正月甲子朔，四百有四十五，甲子矣，其季于今，三之一也，吏走问诸朝，师旷曰，鲁叔仲惠伯会郤成子于承匡之岁也，是岁也，狄伐鲁，叔孙庄叔于是乎败狄于咸，获长狄侨如，及虺也豹也，而皆以名其子，七十三年矣，史赵曰，亥有二首六身，下二如身，是其日数也，士文伯曰，然则二万二千六百有六旬也，赵孟问其县大夫，则其属也，召之而谢过焉，曰，武不才，任君之大事。以晋国之多虞，不能由吾子。使吾子辱在泥涂久矣，武之罪也，敢谢不才，遂仕之，使助为政，辞以老，与之田，使为君复陶，以为绛县师，而废其舆尉，于是鲁使者在晋，归以语诸大夫，季武子曰，晋未可媮也，有赵孟以为大夫，有伯瑕以为佐，有史赵师旷而咨度焉，有叔向女齐以师保其君，其朝多君子，其庸可媮乎，勉事之而后可。"}, {"ID": 2489, "text": "夏，四月，己亥，郑伯及其大夫盟，君子是以知郑难之不已也。"}, {"ID": 2490, "text": "蔡景侯为大子般娶于楚，通焉，大子弑景侯。"}, {"ID": 2491, "text": "初，王儋季卒，其子括将见王而叹，单公子愆期为灵王御士，过诸廷，闻其叹而言曰，乌乎，必有此夫，入以告王，且曰，必杀之，不戚而愿大，视躁而足高，心在他矣，不杀必害，王曰，童子何知，及灵王崩，儋括欲立王子佞夫，佞夫弗知，戊子，儋括围蒍，逐成愆，成愆奔平畤，五月，癸巳，尹言多，刘毅，单蔑，甘过，巩成，杀佞夫，括瑕廖奔晋，书曰，天王杀其弟佞夫，罪在王也。"}, {"ID": 2492, "text": "或呌于宋大庙曰，嘻嘻出出，鸟鸣于亳社，如曰嘻嘻，甲午，宋大灾，宋伯姬卒，待姆也，君子谓宋共姬女而不妇，女待人，妇义事也。"}, {"ID": 2493, "text": "六月，郑子产如陈莅盟，归复命，告大夫曰，陈亡国也，不可与也，聚禾粟，缮城郭，恃此二者而不抚其民，其君弱植，公子侈，大子卑，大夫敖，政多门，以介于大国，能无亡乎，不过十年矣。"}, {"ID": 2494, "text": "秋，七月，叔弓如宋，葬共姬也。"}, {"ID": 2495, "text": "郑伯有耆酒，为窟室，而夜饮酒，击锺焉，朝至未己，朝者曰，公焉在，其人曰，吾公在壑谷，皆自朝布路而罢，既而朝，则又将使子皙如楚，归而饮酒，庚子，子皙以驷氏之甲，伐而焚之，伯有奔雍梁，醒而后知之，遂奔许，大夫聚谋，子皮曰，仲虺之志云，乱者取之，亡者侮之，推亡固存，国之利也，罕，驷，丰，同生，伯有汏侈，故不免，人谓子产，就直助强，子产曰，岂为我徒，国之祸难，谁知所儆，或主强直，难乃不生，姑成吾所，辛丑，子产敛伯有氏之死者而殡之，不及谋而遂行印段从之，子皮止之，众曰，人不我顺，何止焉，子皮曰，夫子礼于死者，况生者乎，遂自止之，壬寅，子产入，癸卯，子石入，皆受盟于子皙氏，乙巳，郑伯及其大夫盟于大宫，盟国人于师之梁之外，伯有闻郑人之盟己也，怒，闻子皮之甲，不与攻己也，喜，曰，子皮与我矣，癸丑，晨，自墓门之渎入，因马师颉介于襄库，以伐旧北门，驷带率国人以伐之，皆召子产，子产曰兄弟而及此，吾从天所与，伯有死于羊肆，子产襚之，枕之股而哭之，敛而殡诸，伯有之臣在市侧者，既而葬诸斗城，子驷氏欲攻子产，子皮怒之，曰，礼，国之干也，杀有礼，祸莫大焉，乃止，于是游吉如晋还，闻难不入，复命于介，八月，甲子，奔晋，驷带追之，及酸枣，与子上盟，用两圭质于河，使公孙肸入盟大夫，己巳，复归，书曰，郑人杀良霄，不称大夫，言自外入也，于子蟜之卒也，将葬，公孙挥与裨灶晨会事焉，过伯有氏，其门上生莠，子羽曰，其莠犹在乎，于是岁在降娄，降娄中而旦，裨灶指之曰，犹可以终岁，岁不及此次也已，及其亡也，岁在娵訾之口，其明年，乃及降娄，仆展从伯有，与之皆死，羽颉出奔晋，为任大夫，鸡泽之会，郑乐成奔楚，遂适晋，羽颉因之，与之比而事赵文子，言伐郑之说焉，以宋之盟故，不可，子皮以公孙锄为马师。"}, {"ID": 2496, "text": "楚公子围杀大司马蒍掩而取其室，申无宇曰，王子必不免，善人，国之主也，王子相楚国，将善是封，殖而虐之，是祸国也，且司马令尹之偏，而王之四体也，绝民之主，去身之偏，艾王之体，以祸其国，无不祥大焉，何以得免。"}, {"ID": 2497, "text": "为宋灾故，诸侯之大夫会，以谋归宋财，冬，十月，叔孙豹会晋赵武，齐公孙虿，宋向戌，卫北宫佗，郑罕虎，及小邾之大夫，会于澶渊，既而无归于宋，故不书其人，君子曰，信其不可不慎乎，澶渊之会，卿不书，不信也夫，诸侯之上卿，会而不信，宠名皆弃，不信之不可也如是，诗曰，文王陟降，在帝左右，信之谓也，又曰，淑慎尔止，无载尔伪，不信之谓也，书曰，某人某人会于澶渊，宋灾故，尤之也，不书鲁大夫，讳之也。"}, {"ID": 2498, "text": "郑子皮授子产政，辞曰，国小而逼，族大宠多，不可为也，子皮曰，虎帅以听，谁敢犯子，子善相之，国无小，小能事大，国乃宽，子产为政，有事伯石，赂与之邑，子大叔曰，国皆其国也，奚独赂焉，子产曰，无欲实难，皆得其欲，以从其事，而要其成，非我有成，其在人乎，何爱于邑，邑将焉往，子大叔曰，若四国何，子产曰，非相违也，而相从也，四国何尤焉，郑书有之曰，安定国家，必大焉先，姑先安大，以待其所归，既伯石惧而归邑，卒与之，伯有既死，使大史命伯石为卿，辞，大史退，则请命焉，复命之，又辞，如是三，乃受策入拜，子产是以恶其为人也，使次己位，子产使都鄙有章，上下有服，田有封洫，庐井有伍，大人之忠俭者，从而与之，泰侈者因而毙之，丰卷将祭，请田焉，弗许，曰，唯君用鲜，众给而已，子张怒，退而徵役，子产奔晋，子皮止之，而逐丰卷，丰卷奔晋，子产请其田里，三年而复之，反其田里，及其入焉，从政一年，舆人诵之曰，取我衣冠而褚之，取我田畴而伍之，孰杀子产，吾其与之，及三年，又诵之曰，我有子弟，子产诲之，我有田畴，子产殖之，子产而死，谁其嗣之。"}]}, {"section": 180, "header": "襄公●襄公三十一年", "data": [{"ID": 2499, "text": "三十有一年，春，王正月。"}, {"ID": 2500, "text": "夏，六月，辛巳，公薨于楚宫。"}, {"ID": 2501, "text": "秋，九月，癸巳，子野卒。"}, {"ID": 2502, "text": "己亥，仲孙羯卒。"}, {"ID": 2503, "text": "冬，十月，滕子来会葬。"}, {"ID": 2504, "text": "癸酉，葬我君襄公。"}, {"ID": 2505, "text": "十有一月，莒人弑其君密州。"}, {"ID": 2506, "text": "三十一年，春，王正月，穆叔至自会，见孟孝伯，语之曰，赵孟将死矣，其语偷，不似民主，且年未盈五十，而谆谆焉如八九十者，弗能久矣，若赵孟死，为政者其韩子乎，吾子盍与季孙言之，可以树善，君子也，晋君将失政矣，若不树焉，使早备鲁，既而政在大夫，韩子懦弱，大夫多贪，求欲无厌，齐楚未足与也，鲁其惧哉，孝伯曰，人生几何，谁能无偷，朝不及夕，将安用树，穆叔出而告人曰，孟孙将死矣，吾语诸赵孟之偷也，而又甚焉，又与季孙语晋故，季孙不从，及赵文子卒，晋公室卑，政在侈家，韩宣子为政，不能图诸侯，鲁不堪晋求，谗慝弘多，是以有平丘之会。"}, {"ID": 2507, "text": "齐子尾害闾丘婴，欲杀之，使帅师以伐阳州，我问师故，夏，五月，子尾杀闾丘婴以说于我，师工偻，洒渻灶，孔虺，贾寅，出奔莒，出群公子。"}, {"ID": 2508, "text": "公作楚宫，穆叔曰，大誓云，民之所欲，天必从之，君欲楚也夫，故作其宫，若不复适楚，必死是宫也，六月，辛巳，公薨于楚宫，叔仲带窃其拱璧以与御人，纳诸其怀，而从取之，由是得罪，立胡女敬归之子子野，次于季氏，秋，九月，癸巳卒，毁也。"}, {"ID": 2509, "text": "己亥，孟孝伯卒，立敬归之娣齐归之子公子裯，穆叔不欲，曰，大子死，有母弟则立之，无则长立，年钧择贤，义钧则卜，古之道也，非适嗣，何必娣之子，且是人也，居丧而不哀，在戚而有嘉容，是谓不度，不度之人，鲜不为患，若果立之，必为季氏忧，武子不听，卒立之，比及葬，三易衰，衰衽如故衰，于是昭公十九年矣，犹有童心，君子是以知其不能终也。"}, {"ID": 2510, "text": "冬，十月，滕成公来会葬，惰而多涕，子服惠伯曰，滕君将死矣，怠于其位，而哀已甚，兆于死所矣，能无从乎。"}, {"ID": 2511, "text": "癸酉，葬襄公，公薨之月，子产相郑伯以如晋，晋侯以我丧故，未之见也，子产使尽坏其馆之垣，而纳车马焉，士文伯让之曰，敝邑以政刑之不修，寇盗充斥，无若诸侯之属，辱在寡君者何，是以令吏人完客所馆，高其閈闳，厚其墙垣，以无忧客使，今吾子坏之，虽从者能戒，其若异客何，以敝邑之为盟主，缮完葺墙，以待宾客，若皆毁之，其何以共命，寡君使丐请命，对曰，以敝邑褊小，介于大国，诛求无时，是以不敢宁居，悉索敝赋，以来会时事，逢执之不间，而未得见，又不获闻命，未知见时，不敢输币，亦不敢暴露，其输之，则君之府实也，非荐陈之，不敢输也，其暴露之，则恐燥湿之不时，而朽蠹以重敝邑之罪，侨闻文公之为盟主也，宫室卑庳，无观台榭，以崇大诸侯之馆，馆如公寝，库厩缮修，司空以时平易道路，圬人以时塓馆宫室，诸侯宾至，甸设庭燎，仆人巡宫，车马有所，宾从有代，巾车脂辖，隶人牧圉，各瞻其事，百官之属，各展其物，公不留宾，而亦无废事，忧乐同之，事则巡之，教其不知，而恤其不足，宾至如归，无宁灾患，不畏寇盗，而亦不患燥湿，今铜鞮之宫数里，而诸侯舍于隶人，门不容车，而不可逾越，盗贼公行，而夭厉不戒，宾见无时，命不可知，若又勿坏，是无所藏币以重罪也，敢请执事，将何以命之，虽君之有鲁丧，亦敝邑之忧也，若获荐币，修垣而行，君之惠也，敢惮勤劳，文伯复命，赵文子曰，信我实不德，而以隶人之垣以赢诸侯，是吾罪也，使士文伯谢不敏焉，晋侯见郑伯，有加礼，厚其宴好而归之，乃筑诸侯之馆，叔向曰，辞之不可以已也如是夫，子产有辞，诸侯赖之，若之何其释辞也，诗曰，辞之辑矣，民之协矣，辞之绎矣，民之莫矣，其知之矣。"}, {"ID": 2512, "text": "郑子皮使印段如楚，以适晋告，礼也。"}, {"ID": 2513, "text": "莒犁比公生去疾，及展舆，既立展舆，又废之，犁比公虐，国人患之，十一月，展舆因国人以攻莒子，弑之，乃立，去疾奔齐，齐出也，展舆吴出也，书曰，莒人弑其君买朱锄，言罪之在也。"}, {"ID": 2514, "text": "吴子使屈狐庸聘于晋，通路也，赵文子问焉，曰，延州来季子，其果立乎，巢陨诸樊，阍戕戴吴，天似启之，何如，对曰，不立，是二王之命也，非启季子也，若天所启，其在今嗣君乎，甚德而度，德不失民，度不失事，民亲而事有序，其天所启也，有吴国者，必此君之子孙实终之，季子守节者也，虽有国不立。"}, {"ID": 2515, "text": "十二月，北宫文子相卫襄公以如楚，宋之盟故也，过郑，印段迋劳于棐林，如聘礼而以劳辞，文子入聘，子羽为行人，冯简子与子大叔逆客，事毕而出，言于卫侯曰，郑有礼，其数世之福也，其无大国之讨乎，诗曰，谁能执热，逝不以濯，礼之于政，如热之有濯也，濯以救热，何患之有，子产之从政也，择能而使之，冯简子能断大事，子大叔美秀而文，公孙挥能知四国之为，而辨于其大夫之族姓，班位贵贱能否，而又善为辞令，裨谌能谋，谋于野则获，谋于邑则否，郑国将有诸侯之事，子产乃问四国之为于子羽，且使多为辞令，与裨谌乘以适野，使谋可否，而告冯简子使断之，事成，乃授子大叔使行之，以应对宾客，是以鲜有败事，北宫文子所谓有礼也。"}, {"ID": 2516, "text": "郑人游于乡校，以论执政，然明谓子产曰，毁乡校何如，子产曰，何为，夫人朝夕退而游焉，以议执政之善否，其所善者，吾则行之，其所恶者，吾则改之，是吾师也，若之何毁之，我闻忠善以损怨，不闻作威以防怨，岂不遽止，然犹防川，大决所犯，伤人必多，吾不克救也，不如小决，使道不如，吾闻而药之也，然明曰，蔑也今而后知吾子之信可事也，小人实不才，若果行此，其郑国实赖之，岂唯二三臣，仲尼闻是语也，曰，以是观之，人谓子产不仁，吾不信也。"}, {"ID": 2517, "text": "子皮欲使尹何为邑，子产曰，少，未知可否，子皮曰，愿吾爱之，不吾叛也，使夫往而学焉，夫亦愈知治矣，子产曰，不可，人之爱人，求利之也，今吾子爱人则以政，犹未能操刀而使割也，其伤实多，子之爱人，伤之而已，其谁敢求爱于子，子于郑国，栋也，栋折榱崩，侨将厌焉，敢不尽言，子有美锦，不使人学制焉，大官大邑，身之所庇也，而使学者制焉，其为美锦，不亦多乎，侨闻学而后入政，未闻以政学者也，若果行此，必有所害，譬如田猎，射御贯，则能获禽，若未尝登车射御，则败绩厌覆是惧，何暇思获，子皮曰，善哉，虎不敏，吾闻君子务知大者远者，小人务知小者近者，我小人也，衣服附在吾身，我知而慎之，大官大邑，所以庇身也，我远而慢之，微子之言，吾不知也，他日，我曰子为郑国，我为吾家，以庇焉其可也，今而后知不足，自今请虽吾家听子而行，子产曰，人心之不同，如其面焉，吾岂敢谓子面如吾面乎，抑心所谓危，亦以告也，子皮以为忠，故委政焉，子产是以能为郑国。"}, {"ID": 2518, "text": "卫侯在楚，北宫文子见令尹围之威仪，言于卫侯曰，令尹似君矣，将有他志，虽获其志，不能终也，《诗》云：‘靡不有初，鲜克有终。’终之实难，令尹其将不免，公曰，子何以知之，对曰，《诗》云：‘敬慎威仪，惟民之则。’令尹无威仪，民无则焉，民所不则，以在民上，不可以终，公曰，善哉，何谓威仪，对曰，有威而可畏，谓之威，有仪而可象，谓之仪，君有君之威仪，其臣畏而爱之，则而象之，故能有其国家，令闻长世，臣有臣之威仪，其下畏而爱之，故能守其官职，保族宜家，顺是以下，皆如是，是以上下能相固也，卫诗曰，威仪棣棣，不可选也，言君臣上下，父子兄弟，内外大小，皆有威仪也，周诗曰，朋友攸摄，摄以威仪，言朋友之道，必相教训，以威仪也，周书数文王之德曰，大国畏其力，小国怀其德，言畏而爱之也，《诗》云：‘不识不知，顺帝之则。’言则而象之也，纣囚文王七年，诸侯皆从之囚，纣于是乎惧而归之，可谓爱之，文王伐崇，再驾而降为臣，蛮夷帅服，可谓畏之，文王之功，天下诵而歌舞之，可谓则之，文王之行，至今为法，可谓象之，有威仪也，故君子在位可畏，施舍可爱，进退可度，周旋可则，容止可观，作事可法，德行可象，声气可乐，动作有文，言语有章，以临其下，谓之有威仪也。"}]}, {"section": 181, "header": "昭公●昭公元年", "data": [{"ID": 2519, "text": "元年春，王正月，公即位。"}, {"ID": 2520, "text": "叔孙豹会晋赵武，楚公子围，齐国弱，宋向戌，卫齐恶，陈公子招，蔡公孙归生，郑罕虎，许人，曹人，于虢。"}, {"ID": 2521, "text": "三月取郓。"}, {"ID": 2522, "text": "夏，秦伯之弟针出奔晋。"}, {"ID": 2523, "text": "六月丁巳，邾子华卒。"}, {"ID": 2524, "text": "晋荀吴帅师败狄于大卤。"}, {"ID": 2525, "text": "秋，莒去疾自齐入于莒，莒展舆出奔吴。"}, {"ID": 2526, "text": "叔弓帅师疆郓田。"}, {"ID": 2527, "text": "葬邾悼公。"}, {"ID": 2528, "text": "冬，十有一月，己酉，楚子麇卒。"}, {"ID": 2529, "text": "公子比出奔晋。"}, {"ID": 2530, "text": "元年春，楚公子围聘于郑，且娶于公孙段氏，伍举为介，将入馆，郑人恶之，使行人子羽与之言，乃馆于外，既聘，将以众逆，子产患之，使子羽辞曰，以敝邑褊小，不足以容从者，请墠听命，令尹命大，宰伯州犁对曰，君辱贶寡大夫围，谓围将使丰氏，抚有而室，围布几筵，告于庄共之庙而来，若野赐之，是委君贶于草莽也，是寡大夫不得列于诸卿也，不宁唯是，又使围蒙其先君，将不得为寡君老其蔑以复矣，唯大夫图之，子羽曰，小国无罪，恃实其罪，将恃大国之安靖己，而无乃包藏祸心以图之，小国失恃，而惩诸侯，使莫不憾者，距违君命，而有所壅塞不行是惧，不然，敝邑馆人之属也，其敢爱丰氏之祧，伍举知其有备也，请垂櫜而入，许之，正月乙未，入逆而出，遂会于虢，寻宋之盟也，祁午谓赵文子曰，宋之盟，楚人得志于晋，今令尹之不信，诸侯之所闻也，子弗戒，惧又如宋，子木之信，称于诸侯，犹诈晋而驾焉，况不信之尤者乎，楚重得志于晋，晋之耻也，子相晋国，以为盟主，于今七年矣，再合诸侯，三合大夫，服齐狄，宁东夏，平秦乱，城淳于，师徒不顿，国家不罢，民无谤讟，诸侯无怨，天无大灾，子之力也，有令名矣，而终之以耻午也是惧，吾子其不可以不戒，文子曰，武受赐矣，然宋之盟，子木有祸人之心，武有仁人之心，是楚所以驾于晋也，今武犹是心也，楚又行僭，非所害也，武将信以为本，循而行之，譬如农夫，是穮是蔉，虽有饥馑，必有丰年，且吾闻之，能信不为人下，吾未能也，诗曰，不僭不贼，鲜不为则，信也，能为人则者，不为人下矣，吾不能是难，楚不为患，楚令尹围请用牲，读旧书，加于牲上而已，晋人许之，三月，甲辰，盟，楚公子围设服离卫，叔孙穆子曰，楚公子美矣，君哉，郑子皮曰，二执戈者前矣，蔡子家曰，蒲宫有前，不亦可乎，楚伯州犁曰，此行也，辞而假之寡君，郑行人挥曰，假不反矣，伯州犁曰，子姑忧子皙之欲背诞也，子羽曰，当璧犹在，假而不反，子其无忧乎，齐国子曰，吾代二子愍矣，陈公子招曰，不忧何成，二子乐矣，卫齐子曰，苟或知之，虽忧何害，宋合左师曰，大国令，小国共，吾知共而已，晋乐王鲋曰，小旻之卒章善矣，吾从之，退会，子羽谓子皮曰，叔孙绞而婉，宋左师简而礼，乐王鲋字而敬，子与子家持之，皆保世之主也，齐卫陈大夫，其不免乎，国子代人忧，子招乐忧，齐子虽忧弗害，夫弗及而忧，与可忧而乐，与忧而弗害，皆取忧之道也，忧必及之，大誓曰，民之所欲，天必从之，三大夫兆忧，能无至乎，言以知物，其是之谓矣。"}, {"ID": 2531, "text": "季武子伐莒，取郓，莒人告于会，楚告于晋曰，寻盟未退，而鲁伐莒，渎齐盟，请戮其使，乐桓子相赵文子，欲求货于叔孙，而为之请，使请带焉弗与，梁其胫曰，货以藩身，子何爱焉，叔孙曰，诸侯之会，卫社稷也，我以货免，鲁必受师，是祸之也，何卫之为，人之有墙，以蔽恶也，墙之隙坏，谁之咎也，卫而恶之，吾又甚焉，虽怨季孙，鲁国何罪，叔出季处，有自来矣，吾又谁怨，然鲋也贿，弗与不已，召使者裂裳帛而与之，曰带其褊矣，赵孟闻之曰，临患不忘国，忠也，思难不越官，信也，图国忘死，贞也，谋主三者，义也，有是四者，又可戮乎，乃请诸楚，曰，鲁虽有罪，其执事不辟难，畏威而敬命矣，子若免之，以劝左右可也，若子之群吏，处不辟污，出不逃难，其何患之有，患之所生，污而不治，难而不守，所由来也，能是二者，又何患焉，不靖其能，其谁从之，鲁叔孙豹可谓能矣，请免之以靖能者，子会而赦有罪，又赏其贤，诸侯其谁不欣焉，望楚而归之，视远如迩，疆场之邑，一彼一此，何常之有，王伯之令也，引其封疆，而树之官，举之表旗，而著之制令，过则有刑，犹不可壹，于是乎虞有三苗，夏有观扈，商有姺邳，周有徐奄，自无令王诸侯逐进，狎主齐盟，其又可壹乎，恤大舍小，足以为盟主，又焉用之，封疆之削，何国蔑有。主齐盟者，谁能辩焉？吴濮有衅，楚之执事，岂其顾盟，莒之疆事，楚勿与知，诸侯无烦，不亦可乎，莒鲁争郓，为日久矣，苟无大害于其社稷，可无亢也，去烦宥善，莫不竞劝，子其图之，固请诸楚，楚人许之，乃免叔孙，令尹享赵孟，赋大明之首章，赵孟赋小宛之二章，事毕，赵孟谓叔向曰，令尹自以为王矣，何如，对曰，王弱，令尹疆，其可哉，虽可不终，赵孟曰，何故，对曰，强以克弱而安之，强不义也，不义而强，其毙必速，诗曰，赫赫宗周，褒姒灭之，强不义也，令尹为王，必求诸侯，晋少懦矣，诸侯将往，若获诸侯，其虐滋甚，民弗堪也，将何以终，夫以强取，不义而克，必以为道，道以淫虐，弗可久已矣。"}, {"ID": 2532, "text": "夏，四月，赵孟，叔孙豹，曹大夫，入于郑，郑伯兼享之，子皮戒赵孟，礼终，赵孟赋瓠叶，子皮遂戒穆叔，且告之，穆叔曰，赵孟欲一献，子其从之，子皮曰，敢乎，穆叔曰，夫人之所欲也，又何不敢，及享，具五献之笾豆于幕下，赵孟辞，私于子产曰，武请于冢宰矣，乃用一献，赵孟为客，礼终乃宴，穆叔赋鹊巢，赵孟曰，武不堪也，又赋采蘩，曰，小国为蘩，大国省穑而用之，其何实非命，子皮赋野有死麇之卒章，赵孟赋常棣，且曰吾兄弟比以安，尨也可使无吠，穆叔，子皮，及曹大夫，兴拜，举兕爵曰，小国赖子，知免于戾矣，饮酒乐，赵孟出，曰，吾不复此矣，天王使刘定公劳赵孟于颍，馆于雒汭，刘子曰，美哉禹功，明德远矣，微禹，吾其鱼乎，吾与子弁冕端委，以治民临诸侯，禹之力也，子盍亦远绩禹功，而大庇民乎，对曰，老夫罪戾是惧，焉能恤远，吾侪偷食，朝不谋夕，何其长也，刘子归以语王曰，谚所为老将知而耄及之者，其赵孟之谓乎，为晋正卿，以主诸侯，而侪于隶入，朝不谋夕，弃神人矣，神怒民叛，何以能久，赵孟不复年矣，神怒不歆其祀，民叛不即其事，祀事不从，又何以年。"}, {"ID": 2533, "text": "叔孙归，曾夭御季孙以劳之，旦及日中，不出，曾夭谓曾阜曰，旦及日中，吾知罪矣，鲁以相忍为国也，忍其外，不忍其内，焉用之，阜曰，数月于外，一旦于是，庸何伤，贾而欲赢，而恶嚣乎，阜谓叔孙曰，可以出矣，叔孙指楹曰，虽恶是，其可去乎，乃出见之。"}, {"ID": 2534, "text": "郑徐吾犯之妹美，公孙楚聘之矣，公孙黑又使强委禽焉，犯惧，告子产，子产曰，是国无政，非子之患也，唯所欲与，犯请于二子，请使女择焉，皆许之，子皙盛饰入，布币而出，子南戎服入，左右射，超乘而出，女自房观之，曰，子皙信美矣，抑子南夫也，夫夫妇妇，所谓顺也，适子南氏，子皙怒，既而櫜甲以见子南，欲杀之，而取其妻，子南知之，执戈逐之，及冲，击之以戈，子皙伤而归，告大夫曰，我好见之，不知其有异志也，故伤，大夫皆谋之，子产曰，直钧幼贱，有罪，罪在楚也，乃执子南而数之曰，国之大节有五，女皆奸之，畏君之威，听其政，尊其贵，事其长，养其亲，五者所以为国也，今君在国，女用兵焉，不畏威也，奸国之纪，不听政也，子皙上大夫，女嬖大夫，而弗下之，不尊贵也，幼而不忌，不事长也，兵其从兄，不养亲也，君曰，余不女忍杀，宥女以远。勉速行乎！无重而罪！五月，庚辰，郑放游楚于吴，将行子南，子产咨于大叔，大叔曰，吉不能亢身，焉能亢宗，彼国政也，非私难也，子图郑国，利则行之，又何疑焉，周公杀管叔而蔡蔡叔，夫岂不爱，王室故也，吉若获戾，子将行之，何有于诸游。"}, {"ID": 2535, "text": "秦后子有宠于桓，如二君于景。其母曰：‘弗去，惧选。’癸卯，针适晋，其车千乘，书曰，秦伯之弟针出奔晋，罪秦伯也，后子享晋侯，造舟于河，十里舍车，自雍及绛，归取酬币，终事八反，司马侯问焉，曰，子之车尽于此而已乎，对曰，此之谓多矣，若能少此，吾何以得见，女叔齐以告公，且曰，秦公子必归，臣闻君子能知其过，必有令图，令图，天所赞也，后子见赵孟，赵孟曰，吾子其曷归，对曰，针惧选于寡君，是以在此，将待嗣君，赵孟曰，秦君何如，对曰，无道，赵孟曰，亡乎，对曰，何为，一世无道，国未艾也，国于天地，有与立焉，不数世淫，弗能毙也，赵孟曰，天乎，对曰，有焉，赵孟曰，其几何，对曰，针闻之，国无道而年谷和熟，天赞之也，鲜不五稔，赵孟视荫曰，朝夕不相及，谁能待五，后子出而告人曰，赵孟将死矣，主民，玩岁而愒日，其与几何。"}, {"ID": 2536, "text": "郑为游楚乱故，六月，丁巳，郑伯及其大夫盟于公孙段氏，罕虎，公孙侨，公孙段，印段，游吉，驷带，私盟于闺门之外，实薰隧，公孙黑强与于盟，使大史书其名，且曰七子，子产弗讨。"}, {"ID": 2537, "text": "晋中行穆子败无终及群狄于大原，崇卒也，将战，魏舒曰，彼徒我车，所遇又厄，以什共车，必克，困诸厄，又克，请皆卒，自我始，乃毁车以为行，五乘为三伍，荀吴之嬖人不肯即卒，斩以徇，为五陈以相离，两于前，伍于后，专为右角，参为左角，偏为前拒，以诱之，翟人笑之，未陈而薄之，大败之。"}, {"ID": 2538, "text": "莒展舆立，而夺群公子秩，公子召去疾于齐，秋，齐公子锄纳去疾，展舆奔吴，叔弓帅师疆郓田，因莒乱也，于是莒务娄，瞀胡，及公子灭明，以大厖，与常仪靡，奔齐，君子曰，莒展之不立，弃人也夫，人可弃乎，诗曰，无竞维人，善矣。"}, {"ID": 2539, "text": "晋侯有疾，郑伯使公孙侨如晋聘，且问疾，叔向问焉，曰，寡君之疾病，卜人曰，实沈台骀为祟，史莫之知，敢问此何神也，子产曰，昔高辛氏有二子，伯曰阏伯，季曰实沈，居于旷林，不相能也，日寻干戈，以相征讨，后帝不臧，迁阏伯于商丘，主辰，商人是因，故辰为商星，迁实沈于大夏，主参，唐人是因，以服事夏商，其季世曰唐叔虞，当武王邑姜，方震大叔，梦帝谓已，余命而子曰虞，将与之唐，属诸参而蕃育其子孙，及生有文在其手，曰虞，遂以命之，及成王灭唐而封大叔焉，故参为晋星，由是观之，则实沈，参神也，昔金天氏有裔子曰昧，为玄冥师，生允格，台骀，台骀能业其官，宣汾洮，障大泽，以处大原，帝用嘉之，封诸汾川，沈，姒，蓐，黄，实守其祀，今晋主汾而灭之矣，由是观之，则台骀，汾神也，抑此二者，不及君身，山川之神，则水旱疠疫之灾，于是乎禜之，日月星辰之神，则雪霜风雨之不时，于是乎禜之，若君身，则亦出入饮食哀乐之事也，山川星辰之神，又何为焉，侨闻之，君子有四时，朝以听政，昼以访问，夕以修令，夜以安身，于是乎节宣其气，勿使有所壅闭湫底，以露其体，兹心不爽，而昏乱百度，今无乃壹之，则生疾矣，侨又闻之，内官不及同姓，其生不殖，美先尽矣，则相生疾，君子是以恶之，故志曰，买妾不知其姓，则卜之，违此二者，古之所慎也，男女辨姓，礼之大司也，今君内实有四姬焉，其无乃是也乎，若由是二者，弗可为也已，四姬有省，犹可无则，必生疾矣，叔向曰，善哉，肸未之闻也，此皆然矣，叔向出，行人挥送之，叔向问郑故焉，且问子皙，对曰，其与几何，无礼而好陵人，怙富而卑其上，弗能久矣，晋侯闻子产之言曰，博物君子也，重贿之，晋侯求医于秦，秦伯使医和视之，曰，疾不可为也，是谓近女室，疾如蛊，非鬼非食，惑以丧志，良臣将死，天命不佑，公曰，女不可近乎对曰，节之，先王之乐，所以节百事也，故有五节迟速本末以相及，中声以降，五降之后，不容弹矣，于是有烦手淫声，慆堙心耳，乃忘平和，君子弗听也，物亦如之，至于烦，乃舍也已，无以生疾，君子之近琴瑟，以仪节也，非以慆心也，天有六气，降生五味，发为五色，徵为五声，淫生六疾，六气曰阴，阳，风，雨，晦明也，分为四时，序为五节，过则为灾，阴淫寒疾，阳淫热疾，风淫末疾，雨淫腹疾，晦淫惑疾，明淫心疾，女阳物而晦时，淫则生内热惑蛊之疾，今君不节不时能无及此乎，出告赵孟，赵孟曰，谁当良臣，对曰，主是谓矣，主相晋国，于今八年，晋国无乱，诸侯无阙，可谓良矣，和闻之，国之大臣，荣其宠禄，任其宠节，有灾祸兴而无改焉，必受其咎，今君至于淫以生疾，将不能图恤社稷，祸孰大焉，主不能御，吾是以云也，赵孟曰，何谓蛊，对曰，淫溺惑乱之所生也，于文，皿虫为蛊，谷之飞亦为蛊，在周易，女惑男，风落山，谓之蛊，皆同物也，赵孟曰，良医也，厚其礼而归之。"}, {"ID": 2540, "text": "楚公子围使公子黑肱，伯州犁，城犨，栎，郏，郑人惧，子产曰，不害，令尹将行大事，而先除二子也，祸不及郑，何患焉，冬，楚公子围将聘于郑，伍举为介，未出竟，闻王有疾而还，伍举遂聘，十一月，己酉，公子围至，入问王疾，缢而弑之，遂杀其二子幕及平夏，右尹子干出奔晋，宫厩尹子皙出奔郑，杀大宰伯州犁于郏，葬王于郏，谓之郏敖，使赴于郑，伍举问应为后之辞焉，对曰，寡大夫围，伍举更之曰，共王之子围为长，子干奔晋，从车五乘，叔向使与秦公子同食，皆百人之饩，赵文子曰，秦公子富，叔向曰，底禄以德，德钧以年，年同以尊，公子以国，不闻以富，且夫以千乘去其国，强御已甚，诗曰，不侮鳏寡，不畏强御，秦楚匹也，使后子与子干齿辞。曰，针惧选，楚公子不获，是以皆来，亦唯命，且臣与羇齿，无乃不可乎。史佚有言曰，非羇何忌，楚灵王即位，薳罢为令尹，薳启强为大宰，郑游吉如楚葬郏敖，且聘立君，归，谓子产曰，具行器矣，楚王汰侈，而自说其事，必合诸侯，吾往无日矣，子产曰，不数年，未能也，十二月，晋既烝，赵孟适南阳将会孟子馀，甲辰朔，烝于温，庚戌，卒，郑伯如晋，吊及雍乃复。"}]}, {"section": 182, "header": "昭公●昭公二年", "data": [{"ID": 2541, "text": "二年，春，晋侯使韩起来聘。"}, {"ID": 2542, "text": "夏，叔弓如晋。"}, {"ID": 2543, "text": "秋，郑杀其大夫公孙黑。"}, {"ID": 2544, "text": "冬，公如晋，至河乃复。"}, {"ID": 2545, "text": "季孙宿如晋。"}, {"ID": 2546, "text": "二年，春，晋侯使韩宣子来聘，且告为政，而来见礼也，观书于大史氏，见易象与鲁春秋，曰，周礼尽在鲁矣，吾乃今知周公之德，与周之所以王也，公享之，季武子赋绵之卒章，韩子赋角弓，季武子拜曰，敢拜子之弥缝敝邑，寡君有望矣，武子赋节之卒章，既享，宴于季氏，有嘉树焉，宣子誉之，武子曰，宿敢不封殖此树以无忘角弓，遂赋甘棠，宣子曰，起不堪也，无以及召公，宣子遂如齐纳币，见子雅，子雅召子旗，使见宣子，宣子曰，非保家之主也，不臣，见子尾，子尾见强，宣子谓之如子旗，大夫多笑之，唯晏子信之，曰，夫子君子也，君子有信，其有以知之矣，自齐聘于卫，卫侯享之，北宫文子赋淇澳，宣子赋木瓜，夏，四月，韩须如齐逆女，齐陈无宇送女，致少姜，少姜有宠于晋侯，晋侯谓之少齐，谓陈无宇非卿，执诸中都，少姜为之请曰，送从逆班，畏大国也，犹有所易，是以乱作。"}, {"ID": 2547, "text": "叔弓聘于晋，报宣子也，晋侯使郊劳，辞曰，寡君使弓来继旧好，固曰，女无敢为宾，彻命于执事，敝邑弘矣，敢辱郊使，请辞，致馆，辞曰，寡君命下臣来继旧好，好合使成，臣之禄也，敢辱大馆，叔向曰，子叔子知礼哉，吾闻之曰，忠信，礼之器也，卑让，礼之宗也，辞不忘国，忠信也，先国后己，卑让也，诗曰，敬慎威仪，以近有德，夫子近德矣。"}, {"ID": 2548, "text": "秋，郑公孙黑将作乱，欲去游氏而代其位，伤疾作而不果，驷氏与诸大夫欲杀之，子产在鄙，闻之，惧弗及，乘遽而至，使吏数之，曰，伯有之乱，以大国之事，而未尔讨也，尔有乱心无厌，国不女堪，专伐伯有，而罪一也，昆弟争室，而罪二也，薰隧之盟，女矫君位，而罪三也，有死罪三，何以堪之，不速死，大刑将至，再拜稽首辞曰，死在朝夕，无助天为虐，子产曰，人谁不死，凶人不终，命也，作凶事，为凶人，不助天，其助凶人乎，请以印为褚师，子产曰，印也若才，君将任之，不才，将朝夕从女，女罪之不恤，而又何请焉，不速死，司寇将至，七月，壬寅，缢，尸诸周氏之衢，加木焉。"}, {"ID": 2549, "text": "晋少姜卒，公如晋，及河，晋侯使士，文伯来辞曰，非伉俪也，请君无辱，公还，季孙宿遂致服焉叔，向言陈无宇于晋侯曰，彼何罪，君使公族逆之，齐使上大夫送之，犹曰不共，君求以贪，国则不共，而执其使，君刑己颇，何以为盟主，且少姜有辞，冬，十月，陈无宇归。"}, {"ID": 2550, "text": "十一月，郑印段如晋吊。"}]}, {"section": 183, "header": "昭公●昭公三年", "data": [{"ID": 2551, "text": "三年，春，王正月，丁未，滕子原卒。"}, {"ID": 2552, "text": "夏，叔弓如滕。"}, {"ID": 2553, "text": "五月，葬滕成公。"}, {"ID": 2554, "text": "秋，小邾子来朝。"}, {"ID": 2555, "text": "八月，大雩。"}, {"ID": 2556, "text": "冬，大雨雹。"}, {"ID": 2557, "text": "北燕伯款出奔齐。"}, {"ID": 2558, "text": "三年，春，王正月，郑游吉如晋，至少姜之葬，梁丙与张趯见之，梁丙曰，甚矣哉，子之为此来也，子大叔曰，将得已乎，昔文襄之霸也，其务不烦诸侯，令诸侯三岁而聘，五岁而朝，有事而会，不协而盟，君薨大夫吊，卿共葬事，夫人士吊，大夫送葬，足以昭礼命，事谋阙而已，无加命矣，今嬖宠之丧，不敢择位，而数于守适，唯惧获戾，岂敢惮烦，少姜有宠而死，齐必继室，今兹吾又将来贺，不唯此行也，张趯曰，善哉，吾得闻此数也，然自今子其无事矣，譬如火焉，火中，寒暑乃退，此其极也，能无退乎，晋将失诸侯，诸侯求烦不获，二大夫退，子大叔告人曰，张趯有知，其犹在君子之后乎。"}, {"ID": 2559, "text": "丁未，滕子原卒，同盟，故书名。"}, {"ID": 2560, "text": "齐侯使晏婴请继室于晋，曰，寡君使婴曰，寡人愿事君，朝夕不倦，将奉质币，以无失时，则国家多难，是以不获，不腆先君之适，以备内官，焜耀寡人之望，则又无禄，早世陨命，寡人失望，君若不忘先君之好，惠顾齐国，辱收寡人，徼福于大公丁公，照临敝邑，镇抚其社稷，则犹有先君之适，及遗姑姊妹若而人，君若不弃敝邑，而辱使董振择之，以备嫔嫱，寡人之望也，韩宣子使叔向对曰，寡君之愿也，寡君不能独任其社稷之事，未有伉俪，在縗绖之中，是以未敢请，君有辱命，惠莫大焉，若惠顾敝邑，抚有晋国，赐之内主，岂惟寡君，举群臣实受其贶其自唐叔以下，实宠嘉之，既成昏，晏子受礼，叔向从之晏，相与语，叔向曰，齐其何如，晏子曰，此季世也，吾弗知，齐其为陈氏矣，公弃其民，而归于陈氏，齐旧四量，豆，区，釜，锺，四升为豆，各自其四，以登于釜，釜十则锺，陈氏三量，皆登一焉，锺乃大矣，以家量贷，而以公量收之，山木如市，弗加于山，鱼盐蜃蛤，弗加于海，民参其力，二入于公，而衣食其一，公聚朽蠹，而三老冻馁，国之诸市，屦贱踊贵，民人痛疾，而或燠休之，其爱之如父母，而归之如流水，欲无获民，将焉辟之，箕伯，直柄，虞遂，伯戏，其相胡公大姬，已在齐矣，叔向曰，然。虽吾公室，今亦季世也，戎马不驾，卿无军行，公乘无人，卒列无长，庶民罢敝，而宫室滋侈，道殣相望，而女富溢尤。民闻公命，如逃寇雠，栾，郤，胥，原，狐，续，庆，伯，降在皂隶，政在家门，民无所依，君日不悛，以乐慆忧，公室之卑，其何日之有，谗鼎之铭曰，昧旦丕显，后世犹怠，况日不悛，其能久乎，晏子曰，子将若何，叔向曰，晋之公族尽矣，肸闻之，公室将卑，其宗族枝叶先落，则公从之，肸之宗十一族，唯羊舌氏在而已，肸又无子，公室无度，幸而得死，岂其获祀，初，景公欲更晏子之宅，曰，子之宅近市，湫隘嚣尘，不可以居，请更诸爽垲者，辞曰，君之先臣容焉，臣不足以嗣之，于臣侈矣，且小人近市，朝夕得所求，小人之利也，敢烦里旅，公笑曰，子近市，识贵贱乎，对曰，既利之，敢不识乎，公曰，何贵何贱，于是景公繁于刑，有鬻踊者，故对曰，踊贵屦贱，既已告于君，故与叔向语而称之，景公为是省于刑，君子曰，仁人之言，其利博哉，晏子一言而齐侯省刑，诗曰，君子如祉，乱庶遄已，其是之谓乎，及晏子如晋，公更其宅，反则成矣，既拜乃毁之，而为里室，皆如其旧，则使宅人反之，且谚曰，非宅是卜，唯邻是卜，二三子先卜邻矣，违卜不祥，君子不犯非礼，小人不犯不祥，古之制也，吾敢违诸乎，卒复其旧宅，公弗许，因陈桓子以请，乃许之。"}, {"ID": 2561, "text": "夏，四月，郑伯如晋，公孙段相，甚敬而卑，礼无违者。晋侯嘉焉，授之以策，曰：“子丰有劳于晋国，余闻而弗忘，赐女州田，以胙乃旧勋。”伯石再拜稽首，受策以出。君子曰，礼其人之急也乎，伯石之汏也，一为礼于晋，犹荷其禄，况以礼终始乎，诗曰，人而无礼，胡不遄死，其是之谓乎，初，州县栾豹之邑也，及栾氏亡，范宣子，赵文子，韩宣子，皆欲之，文子曰，温吾县也，二宣子曰，自郤称以别三传矣，晋之别县，不唯州，谁获治之，文子病之，乃舍之，二子曰，吾不可以正议而自与也，皆舍之，及文子为政，赵获曰，可以取州矣，文子曰，退，二子之言义也，违义祸也，余不能治余县，又焉用州，其以徼祸也，君子曰，弗知实难，知而弗从，祸莫大焉，有言州必死，丰氏故主，韩氏伯石之获州也，韩宣子为之请之，为其复取之之故。"}, {"ID": 2562, "text": "五月，叔弓如滕，葬滕成公，子服椒为介，及郊，遇懿伯之忌，敬子不入，惠伯曰，公事有公利，无私忌，椒请先入，乃先受馆，敬子从之。"}, {"ID": 2563, "text": "晋韩起如齐逆女，公孙虿为少姜之有宠也，以其子更公女，而嫁公子，人谓宣子，子尾欺晋，晋胡受之，宣子曰，我欲得齐而远其宠，宠将来乎。"}, {"ID": 2564, "text": "秋，七月，郑罕虎如晋，贺夫人，旦告曰，楚人日徵敝邑，以不朝立王之故，敝邑之往，则畏执事，其谓寡君，而固有外心，其不往，则宋之盟云，进退罪也，寡君使虎布之，宣子使叔向对曰，君若辱有寡君，在楚何害，修宋盟也，君苟思盟，寡君乃知免于戾矣，君若不有寡君，虽朝夕辱于敝邑，寡君猜焉，君实有心，何辱命焉，君其往也，苟有寡君，在楚犹在晋也，张趯使谓大叔曰，自子之归也，小人粪除先人之敝庐，曰，子其将来，今子皮实来，小人失望，大叔曰，吉贱不获来，畏大国尊夫人也，且孟曰而将无事，吉庶几焉。"}, {"ID": 2565, "text": "小邾穆公来朝，季武子欲卑之，穆叔曰，不可，曹滕二邾，实不忘我，好敬以逆之，犹惧其贰，又卑一睦焉，逆群好也，其如旧而加敬焉志曰，能敬无灾，又曰，敬逆来者，天所福也，季孙从之。"}, {"ID": 2566, "text": "八月，大雩，旱也。"}, {"ID": 2567, "text": "齐侯田于莒，卢蒲嫳见，泣且请曰，余发如此种种，余奚能为，公曰，诺，吾告二子，归而告之，子尾欲复之，子雅不可，曰，彼其发短而心甚长，其或寝处我矣，九月，子雅放卢蒲嫳于北燕，燕简公多嬖宠，欲去诸大夫，而立其宠人，冬，燕大夫比以杀公之外嬖，公惧奔齐，书曰，北燕伯款出奔齐，罪之也。"}, {"ID": 2568, "text": "十月，郑伯如楚，子产相，楚子享之，赋吉日既享，子产乃具田备，王以田江南之梦。"}, {"ID": 2569, "text": "齐公孙灶卒，司马灶见晏子曰，又丧子雅矣，晏子曰，惜也子旗不免，殆哉姜族弱矣，而妫将始昌，二惠竞爽，犹可，又弱一个焉，姜其危哉。"}]}, {"section": 184, "header": "昭公●昭公四年", "data": [{"ID": 2570, "text": "四年，春，王正月，大雨雹。"}, {"ID": 2571, "text": "夏，楚子，蔡侯，陈侯，郑伯，许男，徐子，滕子，顿子，胡子，沈子，小邾子，宋世子，佐淮夷会于申。"}, {"ID": 2572, "text": "楚人执徐子。"}, {"ID": 2573, "text": "秋，七月，楚子，蔡侯，陈侯，许男，顿子，胡子，沈子，淮夷，伐吴，执齐庆封，杀之，遂灭赖。"}, {"ID": 2574, "text": "九月，取鄫。"}, {"ID": 2575, "text": "冬，十有二月，乙卯，叔孙豹卒。"}, {"ID": 2576, "text": "四年，春，王正月，许男如楚，楚子止之，遂止郑伯，复田江南，许男与焉，使椒举如晋求诸侯，二君待之椒举致命曰，寡君使举曰，日君有惠，赐盟于宋，曰，晋楚之从，交相见也，以岁之不易，寡人愿结驩于二三君，使举请间，君若苟无四方之虞，则愿假宠以请于诸侯，晋侯欲勿许，司马侯曰，不可，楚王方侈，天或者欲逞其心，以厚其毒而降之罚，未可知也，其使能终，亦未可知也，晋楚唯天，所相不可与争，君其许之，而修德以待其归，若归于德，吾犹将事之，况诸侯乎，若适淫虐，楚将弃之，吾又谁与争，曰，晋有三不殆，其何敌之有，国险而多马，齐楚多难，有是三者，何乡而不济，对曰，恃险与马，而虞邻国之难，是三殆也，四狱三涂，阳城大室，荆山中南，九州之险也，是不一姓，冀之北土，马之所生，无兴国焉，恃险与马，不可以为固也，从古以然，是以先王务修德音，以亨神人，不闻其务险与马也，邻国之难，不可虞也，或多难以固其国，启其疆土，或无难以丧其国，失其守宇，若何虞难，齐有仲孙之难，而获桓公，至今赖之，晋有里平之难，而获文公，是以为盟主，卫邢无难，敌亦丧之，故人之难，不可虞也，恃此三者，而不修政德，亡于不暇，又何能济，君其许之，纣作淫虐，文王惠和，殷是以陨，周是以兴，夫岂争诸侯，乃许楚使，使叔向对曰，寡君有社稷之事，是以不获春秋时见诸侯，君实有之，何辱命焉，椒举遂请昏，晋侯许之，楚子问于子产曰，晋其许我诸侯乎，对曰，许君，晋君少安，不在诸侯，其大夫多求，莫匡其君，在宋之盟，又曰如一，若不许君，将焉用之，王曰，诸侯其来乎，对曰，必来，从宋之盟，承君之欢，不畏大国，何故不来，不来者，其鲁卫曹邾乎，曹畏宋，邾畏鲁，鲁卫逼于齐而亲于晋，唯是不来，其馀君之所及也，谁敢不至，王曰，然则吾所求者，无不可乎，对曰，求逞于人，不可，与人同欲，尽济。"}, {"ID": 2577, "text": "大雨雹，季武子问于申丰曰，雹可御乎，对曰，圣人在上，无雹，虽有不为灾，古者日在北陆，而藏冰西陆，朝觌而出之，其藏冰也，深山穷谷，固阴冱寒，于是乎取之，其出之也，朝之禄位，宾食丧祭，于是乎用之，其藏之也，黑牡秬黍，以享司寒，其出之也，桃弧棘矢，以除其灾，其出入也，时食肉之禄，冰皆与焉，大大命妇，丧浴用冰，祭寒而藏之，献羔而启之，公始用之，火出而毕赋，自命夫命妇，至于老疾，无不受冰，山人取之，县人传之，舆人纳之，隶人藏之，夫冰以风壮，而以风出，其藏之也周，其用之也遍，则冬无愆阳，夏无伏阴，春无凄风，秋无苦雨，雷出不震，无灾霜雹疠疾不降，民不夭札，今藏川池之冰，弃而不用，风不越而杀，雷不发而震，雹之为灾，谁能御之，七月之卒章，藏冰之道也。"}, {"ID": 2578, "text": "夏，诸侯如楚，鲁，卫，曹，邾，不会，曹邾辞以难，公辞以时祭，卫侯辞以疾，郑伯先待于申，六月丙午，楚子合诸侯于申，椒举言于楚子曰，臣闻诸侯无归，礼以为归，今君始得诸侯，其慎礼矣，霸之济否，在此会也，夏启有钧台之享，商汤有景亳之命，周武有孟津之誓，成有岐阳之蒐，康有酆宫之朝，穆有涂山之会，齐桓有召陵之师，晋文有践土之盟，君其何用，宋向戌，郑公孙侨，在诸侯之良也，君其选焉，王曰，吾用齐桓，王使问礼于左师与子产，左师曰，小国习之，大国用之，敢不荐闻，献公合诸侯之礼六，子产曰，小国共职，敢不荐守，献伯子男会公之礼六，君子谓合左师善守先代，子产善相小国，王使椒举侍于后以规过，卒事不规，王问其故，对曰，礼吾未见者有六焉，又何以规，宋大子佐后至，王田于武城，久而弗见，椒举请辞焉，王使往曰，属有宗祧之事于武城，寡君将堕币焉，敢谢后见，徐子吴出也，以为贰焉，故执诸申，楚子示诸侯侈，椒举曰，夫六王二公之事，皆所以示诸侯，礼也，诸侯所由用命也，夏桀为仍之会，有缗叛之，商纣为黎之蒐，东夷叛之，周幽为大室之盟，戎狄叛之，皆所以示诸侯，汏也，诸侯所由弃命也，今君以汏，无乃不济乎，王弗听，子产见左师曰，吾不患楚矣，汏而愎谏，不过十年，左师曰，然，不十年侈，其恶不远，远恶而后弃，善亦如之，德远而后兴。"}, {"ID": 2579, "text": "秋七月，楚子以诸侯伐吴，宋大子郑伯先归，宋华费遂郑大夫从，使屈申围朱方，八月，甲申，克之，执齐庆封而尽灭其族，将戮庆封，椒举曰，臣闻无瑕者可以戮人，庆封惟逆命，是以在此，其肯从于戮乎，播于诸侯，焉用之，王弗听，负之釜钺，以徇于诸侯，使言曰，无或如齐庆封，弑其君，弱其孤，以盟其大夫，庆封曰，无或如楚共王之庶子围，弑其君兄之子，麇而代之，以盟诸侯，王使速杀之，遂以诸侯灭赖，赖子面缚衔璧，士袒舆榇，从之，造于中军，王问诸椒举。对曰，成王克许，许僖公如是，王亲释其缚，受其璧，焚其榇，王从之，迁赖于鄢，楚子欲迁许于赖，使斗韦龟与公子弃疾，城之而还，申无宇曰，楚祸之首，将在此矣。召诸侯而来，伐国而克，城竟莫校，王心不违，民其居乎？民之不处，其谁堪之，不堪王命，乃祸乱也。"}, {"ID": 2580, "text": "九月，取鄫，言易也，莒乱，著丘公立而不抚鄫，鄫叛而来，故曰取，凡克邑，不用师徒曰取。"}, {"ID": 2581, "text": "郑子产作丘赋，国人谤之，曰，其父死于路，己为虿尾，以令于国，国将若之何，子宽以告，子产曰，何害，苟利社稷，死生以之，且吾闻为善者不改其度，故能有济也，民不可逞，度不可改，诗曰，礼义不愆，何恤于人言，吾不迁矣，浑罕曰，国氏其先亡乎，君子作法于凉，其敝犹贪，作法于贪，敝将若之何，姬在列者，蔡及曹滕，其先亡乎，逼而无礼，郑先卫亡，逼而无法，政不率法，而制于心，民各有心，何上之有。"}, {"ID": 2582, "text": "冬，吴伐楚入，棘，栎，麻，以报朱方之役，楚沈尹射奔命于夏汭，咸尹宜咎城锺离，薳启疆城巢，然丹城州来，东国水，不可以城，彭生罢赖之师。"}, {"ID": 2583, "text": "初，穆子去叔孙氏，及庚宗，遇妇人，使私为食而宿焉，问其行，告之故，哭而送之，适齐娶于国氏，生孟丙仲壬，蔓天压己，弗胜，顾而见人，黑而上偻，深目而豭喙，号之曰，牛助余，乃胜之，旦而皆召其徒，无之，且曰，志之，及宣伯奔齐，馈之，宣伯曰，鲁以先子之故，将存吾宗，必召女，召女何如，对曰，愿之久矣，鲁人召之，不告而归，既立，所宿庚宗之妇人，献以雉，问其姓，对曰，余子长矣，能奉雉而从我矣，召而见之，则所梦也，未问其名，号之曰牛，曰唯，皆召其徒，使视之，遂使为竖，有宠，长使为政，公孙明知叔孙于齐，归，未逆国姜，子明取之，故怒其子，长而后使逆之，田于丘莸，遂遇疾焉，竖牛欲乱其室而有之，强与孟盟，不可，叔孙为孟锺曰，尔未际，飨大夫以落之，既具，使竖牛请，日入弗谒，出命之日，及宾至，闻锺声，牛曰，孟有北妇人之客，怒将往，牛止之，宾出，使拘而杀诸外，牛又强与仲盟，不可，仲与公御莱书，观于公，公与之环，使牛入示之，入不示，出命佩之，牛谓叔孙见仲而何，叔孙曰，何为，曰不见，既自见矣，公与之环而佩之矣，遂逐之，奔齐，疾急，命召仲，牛许而不召，杜泄见，告之饥渴，授之戈，对曰，求之而至，又何去焉，竖牛曰，夫子疾病，不欲见人，使置馈于个而退，牛弗进，则置虚命彻，十二月，癸丑，叔孙不食，乙卯，卒，牛立昭子而相之，公使杜泄葬叔孙，竖牛赂叔仲昭子与南遗，使恶杜泄于季孙而去之，杜泄将以路葬，且尽卿礼，南遗谓季孙曰，叔孙未乘，路葬焉，用之，且冢卿无路，介卿以葬，不亦左乎，季孙曰，然，使杜泄舍路，不可，曰，夫子受命于朝，而聘于王，王思旧勋为赐之路，复命而致之君，君不敢逆王命，而复赐之，使三官书之，吾子为司徒，实书名，夫子为司马，与工正书服，孟孙为司空以书勋，今死而弗以，是弃君命也，书在公府而弗以，是废三官也，若命服，生弗敢服，死又不以，将焉用之，乃使以葬，季孙谋去中军，竖牛曰，夫子固欲去之。"}]}, {"section": 185, "header": "昭公●昭公五年", "data": [{"ID": 2584, "text": "五年，春，王正月，舍中军。"}, {"ID": 2585, "text": "楚杀其大夫屈申。"}, {"ID": 2586, "text": "公如晋。"}, {"ID": 2587, "text": "夏，莒牟夷以牟娄及防兹来奔。"}, {"ID": 2588, "text": "秋，七月，公至自晋。"}, {"ID": 2589, "text": "戊辰，叔弓帅师败莒师于蚡泉。"}, {"ID": 2590, "text": "秦伯卒。"}, {"ID": 2591, "text": "冬，楚子，蔡侯，陈侯，许男，顿子，沈子，徐人，越人，伐吴。"}, {"ID": 2592, "text": "五年，春，王正月，舍中军，卑公室也，毁中军于施氏，成诸臧氏，初作中军，三分公室而各有其一，季氏尽征之，叔孙氏臣其子弟，孟氏取其半焉，及其舍之也，四分公室，季氏檡二，二子各一，皆尽征之，而贡于公，以书使杜泄告于殡曰，子固欲毁中军，既毁之矣，故告杜泄曰，夫子唯不欲毁也，故盟诸僖闳，诅诸五父之衢，受其书而投之，帅士而哭之。叔仲子谓季孙曰，带受命于子叔孙曰，葬鲜者自西门，季孙命杜泄。杜泄曰，卿丧自朝，鲁礼也，吾子为国政，未改礼而又迁之，群臣惧死，不敢自也，既葬而行，仲至自齐，季孙欲立之，南遗曰，叔孙氏厚，则季氏薄，彼实家乱，子勿与知，不亦可乎，南遗使国人助竖牛，以攻诸大库之庭，司宫射之，中目而死，竖牛取东鄙三十邑，以与南遗，昭子即位。朝其家众曰，竖牛祸叔孙氏，使乱大从，杀适立庶，又披其邑，将以赦罪，罪莫大焉，必速杀之。竖，牛惧，奔齐，孟仲之子，杀诸塞关之外，投其首于宁风之棘上，仲尼曰，叔孙昭子之不劳，不可能也，周任有言曰，为政者不赏私劳，不罚私怨，《诗》云：‘有觉德行，四国顺之。’初，穆子之生也，庄叔以周易筮之，遇明夷之谦，以示卜楚丘，曰，是将行，而归为子祀，以谗人入，其名曰牛，卒以馁死，明夷，日也，日之数十，故有十时，亦当十位，自王已下，其二为公，其三为卿，日上其中，食日为二，旦日为三，明夷之谦，明而未融，其当旦乎，故曰为子祀，日之谦当鸟，故曰明夷于飞，明之未融，故曰垂其翼象，日之动，故曰君子于行，当三在旦，故曰三日不食，离，火也，艮，山也，离为火，火焚山，山败，于人为言，败言为谗，故曰有攸往，主人有言，言必谗也，纯离为牛，世乱谗胜，胜将适离，故曰其名曰牛，谦不足，飞不翔，垂不峻，翼不广，故曰其为子后乎，吾子亚卿也，抑少不终。"}, {"ID": 2593, "text": "楚子以屈伸为贰于吴，乃杀之，以屈生为莫敖，使与令尹子荡如晋逆女，过郑，郑伯劳子荡于泛，劳屈生于菟氏，晋侯送女于邢丘，子产相郑伯，会晋侯于邢丘。"}, {"ID": 2594, "text": "公如晋，自郊劳至于赠贿，无失礼，晋侯谓女叔齐曰，鲁侯不亦善于礼乎，对曰，鲁侯焉知礼，公曰，何为，自郊劳至于赠贿，礼无违者，何故不知，对曰，是仪也，不可谓礼，礼所以守其国，行其政令，无失其民者也，今政令在家，不能取也，有子家羁，弗能用也，奸大国之盟，陵虐小国，利人之难，不知其私，公室四分，民食于他，思莫在公，不图其终，为国君，难将及身，不恤其所，礼之本末，将于此乎在，而屑屑焉习仪以亟，言善于礼，不亦远乎，君子谓叔侯于是乎知礼。"}, {"ID": 2595, "text": "晋韩宣子如楚送女，叔向为介，郑子皮，子大叔，劳诸索氏，大叔谓叔向曰，楚王汏侈已甚，子其戒之，叔向曰，汏侈已甚，身之灾也，焉能及人，若奉吾币帛，慎吾威仪，守之以信，行之以礼，敬始而思终，终无不复，从而不失仪，敬而不失威，道之以训辞，奉之以旧法，考之以先王，度之以二国，虽汏侈若我何，及楚，楚子朝其大夫曰，晋，吾仇敌也，苟得志焉，无恤其他，今其来者，上卿上大夫也，若吾以韩起为阍，以羊舌肸为司宫，足以辱晋，吾亦得志矣，可乎，大夫莫对，薳启强曰，可，苟有其备，何故不可，耻匹夫不可以无备，况耻国乎，是以圣王务行礼，不求耻人，朝聘有圭，享眺有璋，小有述职，大有巡功，设机而不倚，爵盈而不饮，宴有好货，飧有陪鼎，入有郊劳，出有赠贿，礼之至也，国家之败，失之道也，则祸乱兴，城濮之役，晋无楚备，以败于邲，邲之役，楚无晋备，以败于鄢，自鄢以来，晋不失备，而加之以礼，重之以睦，是以楚弗能报，而求亲焉，既获姻亲，又欲耻之，以召寇雠，备之若何，谁其重此，若有其人，耻之可也，若其未有，君亦图之，晋之事君，臣曰可矣，求诸侯而麇至，求昏而荐女，君亲送之，上卿及上大夫致之，犹欲耻之，君其亦有备矣，不然奈何，韩起之下，赵成，中行吴，魏舒，范鞅，知盈，羊舌肸之下，祁午，张趯，籍谈，女齐，梁丙，张骼，辅跞，苗贲皇，皆诸侯之选也，韩襄为公族大夫，韩须受命而使矣，箕襄，邢带，叔禽，叔椒，子羽，皆大家也，韩赋七邑，皆成县也，羊舌四族，皆强家也，晋人若丧韩起，杨肸，五卿，八大夫，辅韩须，杨石，因其十家九县，长毂九百，其馀四十县，遗守四千，奋其武怒，以报其大耻，伯华谋之，中行伯魏舒帅之，其蔑不济矣，君将以亲易怨，实无礼以速寇，而未有其备，使群臣往遗之禽，以逞君心，何不可之有，王曰，不谷之过也，大夫无辱，厚为韩子礼，王欲敖叔向以其所不知而不能，亦厚其礼，韩起反，郑伯劳诸圉，辞不敢见，礼也。"}, {"ID": 2596, "text": "郑罕虎如齐，娶于子尾氏，晏子骤见之，陈桓子问其故，对曰，能用善人，民之主也。"}, {"ID": 2597, "text": "夏，莒牟夷以牟娄及防兹来奔，牟夷非卿而书，尊地也，莒人诉于晋，晋侯欲止公，范献子曰，不可，人朝而执之，诱也，讨不以师，而诱以成之，惰也，为盟主而犯此二者，无乃不可乎，请归之，间而以师讨焉，乃归公，秋，七月，公至自晋，莒人来讨，不设备，戊辰，叔弓败诸蚡泉，莒未陈也。"}, {"ID": 2598, "text": "冬，十月，楚子以诸侯及东夷伐吴，以报棘，栎，麻，之役，薳射以繁扬之师，会于夏汭，越大夫常寿过，帅师会楚子于琐，闻吴师出，薳启强帅师从之，遽不设备，吴人败诸鹊岸，楚子以馹至于罗汭，吴子使其弟蹶由犒师，楚人执之，将以衅鼓，王使问焉，曰，女卜来吉乎，对曰，吉，寡君闻君将治兵于敝邑，卜之以守龟，曰，余亟使人犒师，请行以观王怒之疾徐，而为之备，尚克知之，龟兆告吉，曰克可知也，君若驩焉，好逆使臣，滋敝邑休殆而忘其死，亡无日矣，今君奋焉，震电冯怒，虐执使臣，将以衅鼓，则吴知所备矣，敝邑虽羸，若早修完，其可以息师，难易有备，可谓吉矣，且吴社稷是卜，岂为一人，使臣获衅军鼓，而敝邑知备，以御不虞，其为吉孰大焉，国之守龟，其何事不卜，一臧一否，其谁能当之，城濮之兆，其报在邲，今此行也，其庸有报志，乃弗杀，楚师济于罗汭，沈尹赤会楚子次于莱山，薳射帅繁扬之师，先入南怀，楚师从之，及汝清，吴不可入，楚子遂观兵于坻箕之山，是行也，吴早设备，楚无功而还，以蹶由归，楚子惧吴，使沈尹射待命于巢，薳启强待命于雩娄，礼也。"}, {"ID": 2599, "text": "秦后子复归于秦，景公卒故也。"}]}, {"section": 186, "header": "昭公●昭公六年", "data": [{"ID": 2600, "text": "六年，春，王正月，杞柏益姑卒。"}, {"ID": 2601, "text": "葬秦景公。"}, {"ID": 2602, "text": "夏，季孙宿如晋，葬杞文公。"}, {"ID": 2603, "text": "宋华合比，出奔卫。"}, {"ID": 2604, "text": "秋，九月，大雩。"}, {"ID": 2605, "text": "楚薳罢帅师伐吴。"}, {"ID": 2606, "text": "冬，叔弓如楚。"}, {"ID": 2607, "text": "齐侯伐北燕。"}, {"ID": 2608, "text": "六年，春，王正月，杞文公卒，吊如同盟，礼也，大夫如秦葬景公，礼也。"}, {"ID": 2609, "text": "三月，郑人铸刑书，叔向使诒子产书曰，始吾有虞于子，今则已矣，昔先王议事以制，不为刑辟，惧民之有争心也，犹不可禁御，是故闲之以义，纠之以政，行之以礼，守之以信，奉之以仁，制为禄位，以劝其从，严断刑罚，以威其淫，惧其未也，故诲之以忠，耸之以行，教之以务，使之以和，临之以敬，莅之以强，断之以刚，犹求圣哲之上，明察之官，忠信之长，慈惠之师，民于是乎可任使也，而不生祸乱，民知有辟，则不忌于上，并有争心，以徵于书，而徼幸以成之，弗可为矣，夏有乱政而作禹刑，商有乱政而作汤刑，周有乱政而作九刑，三辟之兴，皆叔世也，今吾子相郑国，作封洫，立谤政，制参辟，铸刑书，将以靖民，不亦难乎，诗曰，仪式刑文王之德，日靖四方，又曰，仪刑文王，万邦作孚，如是何辟之有，民知争端矣，将弃礼而徵于书，锥刀之末，将尽争之，乱狱滋丰，贿赂并行，终子之世，郑其败乎，肸闻之，国将亡，必多制，其此之谓乎，复书曰，若吾子之言，侨不才，不能及子孙，吾以救世也，既不承命，敢忘大惠，士文伯曰，火见，郑其火乎，火未出而作火，以铸刑器，藏争辟焉，火如象之，不火何为，夏，季孙宿如晋，拜莒田也，晋侯享之有加笾，武子退，使行人告曰，小国之事大国也，苟免于讨，不敢求贶，得贶不过三献，今豆有加，下臣弗堪，无乃戾也，韩宣子曰，寡君以为驩也，对曰，寡君犹未敢，况下臣，君之隶也，敢闻加贶，固请彻加，而后卒事，晋人以为知礼，重其好货。"}, {"ID": 2610, "text": "宋寺人柳有宠，大子佐恶之，华合比曰，我杀之，柳闻之，乃坎用牲埋书，而告公曰，合比将纳亡人之族，既盟于北郭矣，公使视之，有焉，遂逐华合比，合比奔卫，于是华亥欲代右师，乃与寺人柳比，从为之徵曰，闻之久矣，公使代之，见于左师，左师曰，女夫也必亡，女丧而宗室，于人何有，人亦于女何有，诗曰，宗子维城，毋俾城坏，毋独斯畏，女其畏哉。"}, {"ID": 2611, "text": "六月，丙戌，郑灾。"}, {"ID": 2612, "text": "楚公子弃疾如晋，报韩子也，过郑，郑罕虎，公孙侨，游吉，从郑伯以劳诸柤，辞不敢见，固请见之，见如见王，以其乘马八匹，私面见子皮，如上卿，以马六匹，见子产以马四匹，见子大叔以马二匹，禁刍牧采樵，不入田，不樵树，不采蓺，不抽屋，不强匄，誓曰，有犯命者，君子废，小人降，舍不为暴，主不慁宾，往来如是，郑三卿皆知其将为王也，韩宣子之适楚也，楚人弗逆，公子弃疾及晋竟，晋侯将亦弗逆，叔向曰，楚辟我衷，若何效辟，诗曰，尔之教矣，民胥效矣，从我而已焉，用效人之辟，书曰，圣作则，无宁以善人为则，而则人之辟乎，匹夫为善，民犹则之，况国君乎，晋侯说，乃逆之。"}, {"ID": 2613, "text": "秋，七月，大雩，旱也。"}, {"ID": 2614, "text": "徐仪楚聘于楚，楚子执之，逃归，惧其叛也，使薳泄伐徐，吴人救之，令尹子荡帅师伐吴，师于豫章，而次于乾溪，吴人败其师于房锺，获宫厩尹弃疾，子荡归罪于薳泄而杀之。"}, {"ID": 2615, "text": "冬，叔弓如楚聘，且吊败也。"}, {"ID": 2616, "text": "十一月，齐侯如晋，请伐北燕也，士匄相士鞅逆诸河，礼也，晋侯许之，十二月，齐侯遂伐北燕，将纳简公，晏子曰，不入，燕有君矣，民不贰，吾君贿，左右谄谀，作大事不以信，未尝可也。"}]}, {"section": 187, "header": "昭公●昭公七年", "data": [{"ID": 2617, "text": "七年，春，王正月，暨齐平。"}, {"ID": 2618, "text": "三月，公如楚。"}, {"ID": 2619, "text": "叔孙婼如齐莅盟。"}, {"ID": 2620, "text": "夏，四月，甲辰，朔，日有食之。"}, {"ID": 2621, "text": "秋，八月，戊辰，卫侯恶卒。"}, {"ID": 2622, "text": "九月，公至自楚。"}, {"ID": 2623, "text": "冬，十有一月，癸未，季孙宿卒。"}, {"ID": 2624, "text": "十有二月，癸亥，葬卫襄公。"}, {"ID": 2625, "text": "七年，春，王正月，暨齐平，齐求之也，癸巳，齐侯次于虢，燕人行成，曰，敝邑知罪，敢不听命，先君之敝器，请以谢罪公孙皙曰，受服而退，俟衅而动，可也，二月，戊午，盟于濡上，燕人归燕姬，赂以瑶瓮玉椟斝耳，不克而还。"}, {"ID": 2626, "text": "楚子之为令尹也，为王旌以田，芊尹无宇断之，曰，一国两君，其谁堪之，及即位，为章华之宫，纳亡人以实之，无宇之阍入焉，无宇执之，有司弗与，曰，执人于王宫，其罪大矣，执而谒诸王，王将饮酒，无宇辞曰，天子经略，诸侯正封，古之制也，封略之内，何非君土，食土之毛，谁非君臣。故诗曰，普天之下，莫非王土，率土之滨，莫非王臣，天有十日，人有十等，下所以事上，上所以共神也，故王臣公，公臣大夫，大夫臣士，士臣皂，皂臣舆，舆臣隶，隶臣僚，僚臣仆，仆臣台，马有圉，牛有牧，以待百事，今有司曰，女胡执人于王宫，将焉执之。周文王之法曰，有亡荒阅，所以得天下也。吾先君文王作仆区之法曰，盗所隐器，与盗同罪，所以封汝也。若从有司，是无所执逃臣也，逃而舍之，是无陪台也，王事无乃阙乎，昔武王数纣之罪，以告诸侯曰，纣为天下逋逃主，萃渊薮，故夫致死焉，君王始求诸侯而则纣，无乃不可乎，若以二文之法取之，盗有所在矣，王曰，取而臣以往，盗有宠，未可得也，遂赦之，楚子成章华之台，愿以诸侯落之，大宰薳启强曰，臣能得鲁侯，薳启强来召公，辞曰，昔先君成公，命我先大夫婴齐曰，吾不忘先君之好，将使衡父照临楚国，镇抚其社稷，以辑宁尔民，婴齐受命于蜀，奉承以来，弗敢失陨，而致诸宗祧曰，我先君共王，引领北望，日月以冀，传序相授，于今四王矣，嘉惠未至，唯襄公之辱临我丧，孤与其二三臣，悼心失图，社稷之不皇，况能怀思君德，今君若步玉趾，辱见寡君，宠灵楚国，以信蜀之役，致君之嘉惠，是寡君既受贶矣，何蜀之敢望，其先君鬼神实嘉赖之，岂唯寡君，君若不来，使臣请问行期，寡君将承质币而见于蜀，以请先君之贶，公将往，梦襄公祖，梓慎曰，君不果行，襄公之适楚也，梦周公祖而行，今襄公实祖，君其不行，子服惠伯曰，行，先君未尝适楚，故周公祖以道之，襄公适楚矣，而祖以道，君不行何之，三月，公如楚，郑伯劳于师之梁，孟僖子为介，不能相仪，及楚，不能荅郊劳。"}, {"ID": 2627, "text": "夏，四月，甲辰，朔，日有食之，晋侯问于士文伯曰，谁将当日食，对曰，鲁卫恶之，卫大鲁小，公曰，何故，对曰，去卫地，如鲁地，于是有灾，鲁实受之，其大咎，其卫君乎，鲁将上卿，公曰，诗所谓彼日而食，于何不臧者，何也，对曰，不善政之谓也，国无政，不用善，则自取谪于日月之灾，故政不可不慎也，务三而已，一曰择人，二曰因民，三曰从时。"}, {"ID": 2628, "text": "晋人来治杞田，季孙将以成与之，谢息为孟孙守，不可，曰，人有言曰，虽有挈瓶之知，守不假器，礼也，夫子从君，而守臣丧邑，虽吾子亦有猜焉，季孙曰，君之在楚，于晋罪也，又不听晋，鲁罪重矣，晋师必至，吾无以待之，不如与之，间晋而取诸杞，吾与子桃，成反，谁敢有之，是得二成也，鲁无忧，而孟孙益邑，子何病焉，辞以无山，与之莱柞，乃迁于桃，晋人为杞取成。"}, {"ID": 2629, "text": "楚子享公于新台，使长鬣者相，好以大屈，既而悔之，薳启强闻之，见公，公语之，拜贺，公曰，何贺，对曰，齐与晋越，欲此久矣，寡君无适与也，而传诸君，君其备御三邻，慎守宝矣，敢不贺乎，公惧，乃反之。"}, {"ID": 2630, "text": "郑子产聘于晋，晋侯疾，韩宣子逆客，私焉，曰，寡君寝疾，于今三月矣，并走群望，有加而无瘳，今梦黄熊入于寝门，其何厉鬼也，对曰，以君之明，子为大政，其何厉之有，昔尧殛鲧于羽山，其神化为黄熊，以入于羽渊，实为夏郊，三代祀之，晋为盟主，其或者未之祀也乎，韩子祀夏郊，晋侯有间，赐子产莒之二方鼎，子产为丰施归州田于韩宣子，曰，日君以夫公孙段，为能任其事，而赐之州田，今无禄早世，不获久享君德，其子弗，敢有不敢以闻于君，私致诸子，宣子辞，子产曰，古人有言曰，其父析薪，其子弗克负荷，施将惧不能任其先人之禄，其况能任大国之赐，纵吾子为政而可，后之人若属有疆埸之言，敝邑获戾，而丰氏受其大讨，吾子取州，是免敝邑于戾，而建置丰氏也，敢以为请，宣子受之，以告晋侯，晋侯以与宣子，宣子为初言，病有之，以易原县于乐大心。"}, {"ID": 2631, "text": "郑人相惊以伯有，曰伯有至矣，则皆走，不知所往，铸刑书之岁二月，或梦伯有介而行，曰壬子，余将杀带也，明年壬寅，余又将杀段也，及壬子，驷带卒，国人益惧，齐燕平之月，壬寅，公孙段卒，国人愈惧，其明月，子产立公孙泄及良止以抚之，乃止，子大叔问其故，子产曰，鬼有所归，乃不为厉，吾为之归也，大叔曰，公孙泄何为，子产曰，说也，为身无义而图说，从政有所反之以取媚也，不媚不信，不信，民不从也，及子产适晋，赵景子问焉，曰，伯有犹能为鬼乎？子产曰：能。人生始化曰魄，既生魄，阳曰魂，用物精多，则魂魄强，是以有精爽，至于神明，匹夫匹妇强死，其魂魄犹能冯依于人，以为淫厉，况良霄。我先君穆公之胄，子良之孙，子耳之子，敝邑之卿，从政三世矣，郑虽无腆，抑谚曰，蕞尔国，而三世执其政柄，其用物也弘矣，其取精也多矣，其族又大，所冯厚矣，而强死，能为鬼，不亦宜乎。"}, {"ID": 2632, "text": "子皮之族，饮酒无度，故马师氏与子皮氏有恶，齐师还自燕之月，罕朔杀罕魋，罕朔奔晋，韩宣子问其位于子产，子产曰，君之羁臣，苟得容以逃死，何位之敢择，卿违，从大夫之位，罪人，以其罪降，古之制也，朔于敝邑，亚大夫也，其官马师也，获戾而逃，唯执政所置之，得免其死，为惠大矣，又敢求位，宣子为子产之敏也，使从嬖大夫。"}, {"ID": 2633, "text": "秋，八月，卫襄公卒，晋大夫言于范献子曰，卫事晋为睦，晋不礼焉，庇其贼人，而取其地，故诸侯贰，诗曰，䳭令在原，兄弟急难，又曰，死丧之威，兄弟孔怀，兄弟之不睦，于是乎不吊，况远人谁敢归之，今又不礼于卫之嗣，卫必叛我，是绝诸侯也，献子以告韩宣子，宣子说，使献子如卫吊，且反戚田，卫齐恶告丧于周，且请命，王使臣简公如卫吊，且追命襄公曰，叔父陟恪，在我先王之左右，以佐事上帝，余敢忘高圉，亚圉。"}, {"ID": 2634, "text": "九月，公至自楚，孟僖子病不能相礼，乃讲学之，苟能礼者从之，及其将死也，召其大夫曰，礼，人之干也，无礼无以立，吾闻将有达者，曰孔丘，圣人之后也，而灭于宋，其祖弗父何，以有宋而授厉公，及正考父佐戴，武，宣，三命兹益共，故其鼎铭云，一命而偻，再命而伛，三命而俯，循墙而走，亦莫余敢侮，饘于是，鬻于是，以糊余口，其共也如是，臧孙纥有言曰，圣人有明德者，若不当世，其后必有达人，今其将在孔丘乎，我若获没必属说与何忌于夫子，使事之而学礼焉，以定其位，故孟懿子，与南宫敬叔，师事仲尼，仲尼曰，能补过者，君子也，诗曰，君子是则是效，孟僖子可则效已矣。"}, {"ID": 2635, "text": "单献公弃亲用羁，冬，十月，辛酉，襄顷之族，杀献公而立成公。"}, {"ID": 2636, "text": "十一月，季武子卒，晋侯谓伯瑕曰，吾所问日食从矣，可常乎，对曰，不可，六物不同，民心不壹，事序不类，官职不则，同始异终，胡可常也，诗曰，或燕燕居息，或憔悴事国，其异终也如是，公曰，何谓六物对曰，岁时日月星辰是谓也，公曰，多语寡人辰，而莫同，何谓辰，对曰，日月之会是谓辰，故以配日。"}, {"ID": 2637, "text": "卫襄公，夫人姜氏无子，嬖人婤姶生孟絷，孔成子梦康叔谓己，立元，余使羁之孙圉与史苟相之，史朝亦梦康叔谓己，余将命而子苟，与孔烝锄之曾孙圉，相元，史朝见成子，告之梦，梦协，晋韩宣子为政，聘于诸侯之岁，婤姶生子，名之曰元，孟絷之足不良，能行孔成子以周易筮之曰，元尚享卫国，主其社稷，遇屯，又曰，余尚立絷，尚克嘉之，遇屯之比以示史朝，史朝曰，元亨，又何疑焉，成子曰，非长之谓乎，对曰，康叔名之，可谓长矣，孟非人也，将不列于宗，不可谓长，且其繇曰，利建侯，嗣吉，何建，建非嗣也，二卦皆云子其建之，康叔命之，二卦告之，筮袭于梦，武王所用也，弗从何为，弱足者居，侯主社稷，临祭祀，奉民人，事鬼神，从会朝，又焉得居，各以所利，不亦可乎，故孔成子立灵公，十二月，癸亥，葬卫襄公。"}]}, {"section": 188, "header": "昭公●昭公八年", "data": [{"ID": 2638, "text": "八年，春，陈侯之弟招，杀陈世子偃师。"}, {"ID": 2639, "text": "夏，四月，辛丑，陈侯溺卒。"}, {"ID": 2640, "text": "叔弓如晋。"}, {"ID": 2641, "text": "楚人执陈行人干徵师，杀之，陈公子留，出奔郑。"}, {"ID": 2642, "text": "秋，蒐于红。"}, {"ID": 2643, "text": "陈人杀其大夫公子过。"}, {"ID": 2644, "text": "大雩。"}, {"ID": 2645, "text": "冬，十月，壬午，楚师灭陈，执陈公子招，放之于越，杀陈孔奂。"}, {"ID": 2646, "text": "葬陈哀公。"}, {"ID": 2647, "text": "八年，春，石言于晋魏榆，晋侯问于师旷曰，石何故言，对曰石不能言，或冯焉，不然，民听滥也，抑臣又闻之曰，作事不时，怨讟动于民，则有非言之物而言，今宫室崇侈，民力雕尽，怨讟并作，莫保其性，石言不亦宜乎，于是晋侯方筑虒祁之宫，叔向曰，子野之言君子哉，君子之言，信而有徵，故怨远于其身，小人之言僭而无徵，故怨咎及之，诗曰，哀哉不能言，匪舌是出，唯躬是瘁，哿矣能言，巧言如流，俾躬处休，其是之谓乎，是宫也成，诸侯必叛，君必有咎，夫子知之矣。"}, {"ID": 2648, "text": "陈哀公元妃郑姬生悼大子偃师，二妃生公子留，下妃生公子胜，二妃嬖，留有宠，属诸徒招与公子过，哀公有废疾，三月甲申，公子招，公子过，杀悼大子偃师而立公子留。"}, {"ID": 2649, "text": "夏，四月，辛亥，哀公缢，干徵师赴于楚，且告有立君，公子胜诉之于楚，楚人执而杀之，公子留奔郑，书曰，陈侯之弟招杀陈世子偃师，罪在招也，楚人执陈行人干徵师杀之，罪不在行人也。"}, {"ID": 2650, "text": "叔弓如晋，贺虒祁也，游吉相郑伯以如晋，亦贺虒祁也，史赵见子大叔曰，甚哉其相蒙也，可吊也而又贺之，子大叔曰，若何吊也，其非唯我贺，将天下实贺。"}, {"ID": 2651, "text": "秋，大蒐于红，自根牟至于商卫，革车千乘。"}, {"ID": 2652, "text": "七月，甲戌，齐子尾卒，子旗欲治其室，丁丑，杀梁婴，八月，庚戌，逐子成，子工，子车，皆来奔，而立子良氏之宰，其臣曰，孺子长矣，而相吾室，欲兼我也，授甲将攻之，陈桓子善于子尾，亦授甲将助之，或告子旗，子旗不信，则数人告将往，又数人告于道，遂如陈氏，桓子将出矣，闻之而还，游服而逆之，请命，对曰，闻强氏授甲将攻子，子闻诸，曰，弗闻，子盍亦授甲，无宇请从，子旗曰，子胡然，彼孺子也，吾诲之，犹惧其不济，吾又宠秩之，其若先人何，子盍谓之，《周书》曰，惠不惠，茂不茂，康叔所以服弘大也，桓子稽颡曰，顷灵福子，吾犹有望，遂和之如初，陈公子招归罪于公子过而杀之，九月，楚公子弃疾帅师奉孙吴围陈，宋戴恶会之，冬，十一月，壬午，灭陈舆嬖，袁克杀马毁玉以葬，楚人将杀之，请置之，既又请私，私于幄，加绖于颡而逃，使穿封戌，为陈公曰，城麇之役不谄，侍饮酒于王，王曰，城麇之役，女知寡人之及此，女其辟寡人乎，对曰，若知君之及此，臣必致死礼以息楚，晋侯问于史赵曰，陈其遂亡乎，对曰，未也，公曰何故，对曰，陈颛顼之族也，岁在鹑火，是以卒灭，陈将如之。今在析木之津，犹将复由。且陈氏得政于齐，而后陈卒亡，自幕至于瞽瞍，无违命，舜重之以明德，置德于遂，遂世守之，及胡公不淫，故周赐之姓，使祀虞帝，臣闻盛德必百世祀，虞之世数未也，继守将在齐，其兆既存矣。"}]}, {"section": 189, "header": "昭公●昭公九年", "data": [{"ID": 2653, "text": "九年，春，叔弓会楚子于陈。"}, {"ID": 2654, "text": "许迁于夷。"}, {"ID": 2655, "text": "夏，四月，陈灾。"}, {"ID": 2656, "text": "秋，仲孙貜如齐。"}, {"ID": 2657, "text": "冬，筑郎囿。"}, {"ID": 2658, "text": "九年，春，叔弓，宋华亥，郑游吉，卫赵黶，会楚子于陈。"}, {"ID": 2659, "text": "二月，庚申，楚公子弃疾，迁许于夷，实城父，取州来淮北之田以益之，伍举授许男田，然丹迁城父人于陈，以夷濮西田益之，迁方城外人于许。"}, {"ID": 2660, "text": "周甘人与晋阎嘉争阎田，晋梁丙，张趯，率阴戎伐颍。王使詹桓伯辞于晋曰：我自夏以后稷，魏，骀，芮，岐，毕，吾西土也。及武王克商，蒲姑，商奄，吾东土也，巴濮，楚邓，吾南土也，肃慎，燕，亳，吾北土也，吾何迩封之有，文武成康之建母弟，以蕃屏周，亦其废队是为，岂如弁髦，而因以敝之，先王居梼杌于四裔，以御螭魅，故允姓之奸，居于瓜州，伯父惠公归自秦，而诱以来，使逼我诸姬，入我郊甸，则戎焉取之，戎有中国，谁之咎也，后稷封殖天下，今戎制之，不亦难乎，伯父图之。我在伯父，犹衣服之有冠冕，木水之有本原，民人之有谋主也。伯父若裂冠毁冕，拔本塞原，专弃谋主，虽戎狄其何有余一人，叔向谓宣子曰，文之伯也，岂能改物，翼戴天子，而加之以共，自文以来，世有衰德，而暴灭宗周，以宣示其侈，诸侯之贰，不亦宜乎，且王辞直，子其图之，宣子说，王有姻丧，使赵成如周吊，且致阎田与襚，反颍俘，王亦使宾滑执甘大夫襄以说于晋，晋人礼而归之。"}, {"ID": 2661, "text": "夏，四月，陈灾，郑裨灶曰，五年，陈将复封，封五十二年而遂亡，子产问其故，对曰，陈，水属也，火，水妃也，而楚所相也，今火出而火陈，逐楚而建陈也，妃以五成，故曰五年，岁五及鹑火，而后陈卒亡，楚克有之，天之道也，故曰五十二年。"}, {"ID": 2662, "text": "晋荀盈如齐逆女，还，六月，卒于戏阳，殡于绛，未葬，晋侯饮酒乐，膳宰屠蒯趋入，请佐公使尊，许之，而遂酌以饮，工曰，女为君耳，将司聪也，辰在子卯，谓之疾日，君彻宴乐，学人舍业，为疾故也，君之卿佐，是谓股肱，股肱或亏，何痛如之，女弗闻而乐，是不聪也，又饮外嬖嬖叔曰，女为君目，将司明也，服以旌礼，礼以行事，事有其物，物有其容，今君之容，非其物也，而女不见，是不明也，亦自饮也，曰，味以行气，气以实志，志以定言，言以出令，臣实司味，二御失官，而君弗命，臣之罪也，公说，彻酒，初，公欲废知氏而立其外嬖，为是悛而止，秋，八月，使荀跞佐下军以说焉。"}, {"ID": 2663, "text": "孟僖子如齐，殷聘礼也。"}, {"ID": 2664, "text": "冬，筑郎囿，书时也，季平子欲其速成也，叔孙昭子曰，诗曰，经始勿亟，庶民子来，焉用速成，其以剿民也，无囿犹可，无民其可乎。"}]}, {"section": 190, "header": "昭公●昭公十年", "data": [{"ID": 2665, "text": "十年，春，王正月。"}, {"ID": 2666, "text": "夏，齐栾施来奔。"}, {"ID": 2667, "text": "秋，七月，季孙意如叔弓，仲孙貜帅师伐莒。"}, {"ID": 2668, "text": "戊子，晋侯彪卒。"}, {"ID": 2669, "text": "九月，叔孙婼如晋。"}, {"ID": 2670, "text": "葬晋平公。"}, {"ID": 2671, "text": "十有二月，甲子，宋公成卒。"}, {"ID": 2672, "text": "十年，春，王正月，有星出于婺女，郑裨灶言于子产曰，七月，戊子，晋君将死，今兹岁在颛顼之虚，姜氏任氏，实守其地，居其维首，而有妖星焉，告邑姜也，邑姜，晋之妣也，天以七纪，戊子，逢公以登星斯于是乎出，吾是以讥之。"}, {"ID": 2673, "text": "齐惠栾，高氏，皆耆酒，信内多怨，强于陈鲍氏而恶之，夏，有告陈桓子曰，子旗，子良，将攻陈鲍，亦告鲍氏，桓子授甲而如鲍氏，遭子良醉而骋，遂见文子，则亦授甲矣，使视二子，则皆从饮酒，桓子曰，彼虽不信，闻我授甲，则必逐我，及其饮酒也，先伐诸，陈鲍方睦，遂伐栾高氏，子良曰，先得公，陈鲍焉往，遂伐虎门，晏平仲端委立于虎门之外，四族召之，无所往，其徒曰，助陈鲍乎，曰，何善焉，助栾高乎，曰，庸愈乎，然则归乎，曰，君伐焉归，公召之而后入，公卜使王黑以灵姑銔率，吉，请断三尺焉而用之，五月，庚辰，战于稷，栾高败，又败诸庄，国人追之，又败诸鹿门，栾施，高强，来奔，陈鲍分其室，晏子谓桓子，必致诸公，让德之主也，谓懿德，凡有血气，皆有争心，故利不可强，思义为愈，义，利之本也，蕴利生孽，姑使无蕴乎，可以滋长，桓子尽致诸公，而请老于莒，桓子召子山，私具幄幕器用，从者之衣屦，而反棘焉，子商亦如之，而反其邑，子周亦如之，而与之夫于，反子城，子公，公孙捷，而皆益其禄，凡公子公孙之无禄者，私分之邑，国之贫约孤寡者，私与之粟，曰，诗云，陈锡载周，能施也，桓公是以霸，公与桓子莒之旁邑，辞，穆孟姬为之请高唐，陈氏始大。"}, {"ID": 2674, "text": "秋，七月，平子伐莒，取郠，献俘，始用人于亳社，臧武仲在齐，闻之，曰，周公其不飨鲁祭乎，周公飨义，鲁无义，诗曰，德音孔昭，视民不佻，佻之谓甚矣，而壹用之，将谁福哉。"}, {"ID": 2675, "text": "戊子，晋平公卒，郑伯如晋，及河，晋人辞之，游吉遂如晋，九月，叔孙婼，齐国弱，宋华定，卫北宫喜，郑罕虎，许人，曹人，莒人，邾人，薛人，杞人，小邾人，如晋，葬平公也，郑子皮将以币行，子产曰，丧焉用币，用币必百两，百两必千人，千人至，将不行，不行，必尽用之，几千人而国不亡，子皮固请以行，既葬，诸侯之大夫欲因见新君，叔孙昭子曰，非礼也，弗听，叔向辞之，曰，大夫之事毕矣，而又命孤，孤斩焉在衰绖之中，其以嘉服见，则丧礼未毕，其以丧服见，是重受吊也，大夫将若之何，皆无辞以见，子皮尽用其币，归，谓子羽曰，非知之实难，将在行之，夫子知之矣，我则不足，书曰，欲败度，纵败礼，我之谓矣，夫子知度与礼矣，我实纵欲，而不能自克也，昭子至自晋，大夫皆见，高强见而退，昭子语诸大夫曰，为人子，不可不慎也哉，昔庆封亡，子尾多受邑而稍致诸君，君以为忠，而甚宠之，将死，疾于公宫，辇而归，君亲推之，其子不能任，是以在此。忠为令德，其子弗能任，罪犹及之，难不慎也！丧夫人之力，弃德旷宗，以及其身，不害乎，诗曰，不自我先，不自我后，其是之谓乎。"}, {"ID": 2676, "text": "冬，十二月，宋平公卒，初，元公恶寺人柳，欲杀之，及丧，柳炽炭于位，将至，则去之，比葬，又有宠。"}]}, {"section": 191, "header": "昭公●昭公十一年", "data": [{"ID": 2677, "text": "十有一年，春，王二月，叔弓如宋。"}, {"ID": 2678, "text": "葬宋平公。"}, {"ID": 2679, "text": "夏，四月，丁巳，楚子虔诱蔡侯般，杀之于申，楚公子杞疾帅师围蔡。"}, {"ID": 2680, "text": "五月，甲申，夫人归氏薨。"}, {"ID": 2681, "text": "大蒐于比蒲。"}, {"ID": 2682, "text": "仲孙貜会邾子盟于祲祥。"}, {"ID": 2683, "text": "秋，季孙意如会，晋韩起，齐国弱，宋华亥，卫北宫佗，郑罕虎，曹人，杞人，于厥憖。"}, {"ID": 2684, "text": "九月，己亥，葬我小君齐归。"}, {"ID": 2685, "text": "冬，十有一月，丁酉，楚师灭蔡，执蔡世子有以归用之。"}, {"ID": 2686, "text": "十一年，春，王二月，叔弓如宋，葬平公也。"}, {"ID": 2687, "text": "景王问于苌弘曰：“今兹诸侯，何实吉，何实凶？”对曰：蔡凶，此蔡侯般弑其君之岁也，岁在豕韦，弗过此矣，楚将有之然壅也，岁及大梁，蔡复楚凶，天之道也，楚子在申，召蔡灵侯，灵侯将往，蔡大夫曰，王贪而无信，唯蔡于感，今币重而言甘，诱我也，不如无往，蔡侯不可，五月，丙申，楚子伏甲而飨蔡侯于申，醉而执之，夏，四月，丁巳，杀之，刑其士七十人，公子弃疾帅师围蔡，韩宣子问于叔向曰，楚其克乎，对曰，克哉，蔡侯获罪于其君，而不能其民，天将假手于楚以毙之，何故不克，然肸闻之，不信以幸，不可再也，楚王奉孙吴以讨于陈曰，将定而国，陈人听命，而遂县之，今又诱蔡而杀其君，以围其国，虽幸而克，必受其咎，弗能久矣，桀克有缗，以丧其国，纣克东夷，而陨其身，楚小位下，而亟暴于二王，能无咎乎，天之假助不善，非祚之也，厚其凶恶，而降之罚也，且譬之如天，其有五材，而将用之，力尽而敝之，是以无拯，不可没振。"}, {"ID": 2688, "text": "五月，齐归薨大蒐于比蒲，非礼也。"}, {"ID": 2689, "text": "孟僖子会邾庄公盟于祲祥，修好，礼也，泉丘人有女，梦以其帷幕孟氏之庙，遂奔僖子，其僚从之，盟于清丘之社，曰有子，无相弃也，僖子使助薳氏之簉，反自祲祥，宿于薳氏，生懿子及南宫敬叔于泉丘人，其僚无子，使字敬叔。"}, {"ID": 2690, "text": "楚师在蔡，晋荀吴谓韩宣子曰，不能救陈，又不能救蔡，物以无亲，晋之不能，亦可知也，己为盟主，而不恤亡国，将焉用之。"}, {"ID": 2691, "text": "秋，会于厥憖，谋救蔡也，郑子皮将行，子产曰，行不远，不能救蔡也，蔡小而不顺，楚大而不德，天将弃蔡以壅楚，盈而罚之，蔡必亡矣，且丧君而能守者鲜矣，三年，王其有咎乎，美恶周必复，王恶周矣，晋人使狐父请蔡于楚，弗许。"}, {"ID": 2692, "text": "单子会韩宣子于戚，视下言徐，叔向曰，单子其将死乎，朝有著定，会有表，衣有襘，带有结，会朝之言，必闻于表著之位，所以昭事序也，视不过结襘之中，所以道容貌也，言以命之，容貌以明之，失则有阙，今单子为王官伯，而命事于会，视不登带言不过步，貌不道容，而言不昭矣，不道不共，不昭不从，无守气矣。"}, {"ID": 2693, "text": "九月，葬齐归，公不戚，晋士之送葬者，归以语史赵，史赵曰，必为鲁郊，侍者曰，何故，曰，归，姓也，不思亲，祖不归也，叔向曰，鲁公室其卑乎，君有大丧，国不废蒐，有三年之丧，而无一日之戚，国不恤丧，不忌君也，君无戚容，不顾亲也，国不忌君，君不顾亲，能无卑乎，殆其失国。"}, {"ID": 2694, "text": "冬，十一月，楚子灭蔡，用隐大子于冈山，申无宇曰，不祥，五牲不相为用，况用诸侯乎，王必悔之。"}, {"ID": 2695, "text": "十二月，单成公卒。"}, {"ID": 2696, "text": "楚子城陈蔡不羹，使弃疾为蔡公，王问于申无宇曰，弃疾在蔡何如，对曰，择子莫如父，择臣莫如君，郑庄公城栎而置子元焉，使昭公不立，齐桓公城谷而置管仲焉，至于今赖之，臣闻五大不在边，五细不在庭，亲不在外，羁不在内，今弃疾在外，郑丹在内，君其少戒，王曰，国有大城何如，对曰，郑京栎实杀曼伯，宋萧亳实杀子游，齐渠丘实杀无知，卫蒲戚实出献公，若由是观之，则害于国，末大必折，尾大不掉，君所知也。"}]}, {"section": 192, "header": "昭公●昭公十二年", "data": [{"ID": 2697, "text": "十有二年，春，齐高偃帅师纳北燕伯于阳。"}, {"ID": 2698, "text": "三月，壬申，郑伯嘉卒。"}, {"ID": 2699, "text": "夏，宋公使华定来聘。"}, {"ID": 2700, "text": "公如晋至河乃复。"}, {"ID": 2701, "text": "五月，葬郑简公。"}, {"ID": 2702, "text": "楚杀其大夫成熊。"}, {"ID": 2703, "text": "秋，七月。"}, {"ID": 2704, "text": "冬，十月，公子憖出奔齐。"}, {"ID": 2705, "text": "楚子伐徐。"}, {"ID": 2706, "text": "晋伐鲜虞。"}, {"ID": 2707, "text": "十二年，春，齐高偃纳北燕伯款于唐，因其众也。"}, {"ID": 2708, "text": "三月，郑简公卒，将为葬除，及游氏之庙，将毁焉，子大叔使其除徒执用以立，而无庸毁，曰，子产过女，而问何故不毁，乃曰，不忍庙也，诺，将毁矣，既如是，子产乃使辟之，司墓之室，有当道者，毁之，则朝而塴，弗毁，则日中而塴，子大叔请毁之，曰，无若诸侯之宾何，子产曰，诸侯之宾，能来会吾丧，岂惮日中，无损于宾，而民不害，何故不为，遂弗毁，日中而葬，君子谓子产于是乎知礼，礼无毁人，以自成也。"}, {"ID": 2709, "text": "夏，宋华定来聘，通嗣君也，享之，为赋蓼萧，弗知，又不荅赋，昭子曰，必亡，宴语之不怀，宠光之不宣，令德之不知，同福之不受，将何以在。"}, {"ID": 2710, "text": "齐侯，卫侯，郑伯，如晋，朝嗣君也。"}, {"ID": 2711, "text": "公如晋，至河乃复，取郠之役，莒人诉于晋，晋有平公之丧，未之治也，故辞公，公子憖遂如晋，晋侯享诸侯，子产相郑伯，辞于享，请免丧而后听命，晋人许之，礼也，晋侯以齐侯宴，中行穆子相，投壶，晋侯先，穆子曰，有酒如淮，有肉如坻，寡君中此，为诸侯师，中之，齐侯举矢曰，有酒如渑，有肉如陵，寡人中此，与君代兴，亦中之，伯瑕谓穆子曰，子失辞，吾固师诸侯矣，壶何为焉，其以中隽也，齐君弱，吾君归，弗来矣，穆子曰，吾军帅强御，卒乘竞劝，今犹古也，齐将何事，公孙傁趋进曰，日旰君勤，可以出矣，以齐侯出。"}, {"ID": 2712, "text": "楚子谓成虎，若敖之馀也，遂杀之，或谮成虎于楚子，成虎知之，而不能行，书曰，楚杀其大夫成虎，怀宠也。"}, {"ID": 2713, "text": "六月，葬郑简公。"}, {"ID": 2714, "text": "晋荀吴伪会齐师者，假道于鲜虞，遂入昔阳，秋，八月，壬午，灭肥，以肥子绵皋归。"}, {"ID": 2715, "text": "周原伯绞虐其舆臣，使曹逃，冬，十月，壬申，朔，原舆人逐绞而立公子跪，寻绞奔郊。"}, {"ID": 2716, "text": "甘简公无子，立其弟过，过将去成景之族，成景之族赂刘献公，丙申，杀甘悼公而立成公之孙鰌，丁酉，杀献太子之傅，庾皮之子过，杀瑕辛于市，及宫嬖绰，王孙没，刘州鸠，阴忌，老阳子。"}, {"ID": 2717, "text": "季平子立而不礼于南蒯，南蒯谓子仲，吾出季氏，而归其室于公，子更其位，我以费为公臣，子仲许之，南蒯语叔仲穆子，且告之故，季悼子之卒也，叔孙昭子以再命为卿，及平子伐莒，克之，更受三命，叔仲子欲构二家，谓平子曰，三命逾父兄，非礼也，平子曰，然，故使昭子。昭子曰，叔孙氏有家祸，杀适立庶。故婼也及此，若因祸以毙之，则闻命矣，若不废君命，则固有著矣，昭子朝而命吏曰，婼将与季氏讼，书辞无颇，季孙惧，而归罪于叔仲子，故叔仲小，南蒯，公子憖，谋季氏，憖告公，而遂从公如晋，南蒯惧不克，以费叛如齐，子仲还及卫，闻乱，逃介而先，及郊，闻费叛，遂奔齐，南蒯之将叛也，其乡人或知之，过之而叹，且言曰，恤恤乎，湫乎攸乎，深思而浅谋，迩身而远志，家臣而君图，有人矣哉，南蒯枚筮之，遇坤之比曰，黄裳元吉，以为大吉也，示子服惠伯曰，即欲有事何如，惠伯曰，吾尝学此矣，忠信之事则可，不然必败，外强内温，忠也，和以率贞，信也，故曰黄裳元吉，黄，中之色也，裳，下之饰也，元，善之长也，中不忠，不得其色，下不共，不得其饰，事不善，不得其极。外内倡和为忠；率事以信为共；供养三德为善。非此三者弗当，且夫易，不可以占险，将何事也，且可饰乎，中美能黄，上美为元，下美则裳，参成可筮，犹有阙也，筮虽吉，未也，将适费，饮乡人酒，乡人或歌之曰，我有圃，生之杞乎，从我者子乎，去我者鄙乎，倍其邻者耻乎，已乎已乎，非吾党之士乎，平子欲使昭子逐叔仲小，小闻之，不敢朝，昭子命吏谓小待政于朝，曰，吾不为怨府。"}, {"ID": 2718, "text": "楚子狩于州来，次于颍尾，使荡侯，潘子，司马督，嚣尹，午陵，尹喜，帅师围徐，以惧吴，楚子次于乾溪，以为之援，雨雪，王皮冠，秦复陶，翠被，豹舄，执鞭以出，仆析父从，右尹子革夕，王见之，去冠被舍鞭，与之语曰，昔我先王熊绎，与吕级，王孙牟，燮父，禽父，并事康王，四国皆有分，我独无有，今吾使人于周，求鼎以为分，王其与我乎，对曰，与君王哉，昔我先王熊绎，辟在荆山，筚路蓝缕，以处草莽，跋涉山林，以事天子，唯是桃弧棘矢，以共御王事，齐王舅也，晋及鲁卫，王母弟也，楚是以无分，而彼皆有。今周与四国，服事君王，将唯命是从，岂其爱鼎。王曰，昔我皇祖伯父昆吾，旧许是宅，今郑人贪赖其田，而不我与我，若求之，其与我乎，对曰，与君王哉，周不爱鼎，郑敢爱田，王曰，昔诸侯远我而畏晋，今我大城，陈蔡不羹，赋皆千乘，子与有劳焉，诸侯其畏我乎，对曰，畏君王哉，是四国者，专足畏也，又加之以楚，敢不畏君王哉，工尹路请曰，君王命剥圭以为鏚柲，敢请命，王入视之，析父谓子革，吾子，楚国之望也，今与王言如响，国其若之何，子革曰，摩厉以须，王出，吾刃将斩矣，王出复语，左史倚相趋过，王曰，是良史也，子善视之，是能读三坟五典，八索九丘，对曰，臣尝问焉，昔穆王欲肆其心，周行天下，将皆必有车辙马迹焉，祭公谋父作祈招之诗，以止王心，王是以获没于祗宫，臣问其诗而不知也，若问远焉，其焉能知之，王曰，子能乎，对曰，能，其诗曰，祈招之愔愔，式昭德音，思我王度，式如玉，式如金，形民之力，而无醉饱之心，王揖而入，馈不食，寝不寐，数日不能自克，以及于难，仲尼曰，古也有志，克己复礼，仁也，信善哉，楚灵王若能如是，岂其辱于乾溪。"}, {"ID": 2719, "text": "晋伐鲜虞，因肥之役也。"}]}, {"section": 193, "header": "昭公●昭公十三年", "data": [{"ID": 2720, "text": "十有三年，春，叔弓帅师围费。"}, {"ID": 2721, "text": "夏，四月，楚公子比自晋归于楚，弑其君虔于乾溪，楚公子弃疾杀公子比。"}, {"ID": 2722, "text": "秋，公会刘子，晋侯，齐侯，宋公，卫侯，郑伯，曹伯，莒子，邾子，滕子，薛伯，杞伯，小邾子，于平丘，八月，甲戌，同盟于平丘，公不与盟，晋人执季孙意如以归，公至自会。"}, {"ID": 2723, "text": "蔡侯庐归于蔡，陈侯吴归于陈。"}, {"ID": 2724, "text": "冬，十月，葬蔡灵公。"}, {"ID": 2725, "text": "公如晋，至河乃复。"}, {"ID": 2726, "text": "吴灭州来。"}, {"ID": 2727, "text": "十三年，春，叔弓围费，弗克败焉，平子怒，令见费人执之，以为囚俘，冶区夫曰，非也，若见费人，寒者衣之，饥者食之，为之令主，而共其乏困，费来如归，南氏亡矣，民将叛之，谁与居邑，若惮之以威，惧之以怒，民疾而叛，为之聚也，若诸侯皆然，费人无归，不亲南氏，将焉入矣，平子从之，费人叛南氏。"}, {"ID": 2728, "text": "楚子之为令尹也，杀大司马薳掩而取其室，及即位，夺薳居田，迁许而质许围，蔡洧有宠于王，王之灭蔡也，其父死焉，王使与于守，而行申之会，越大夫戮焉，王夺斗韦龟中犨，又夺成然邑，而使为郊尹，蔓成然故事蔡公，故薳氏之族，及薳居，许围，蔡洧，蔓成然，皆王所不礼也，因群丧职之族，启越大夫常寿过作乱，围固城，克息舟城而居之，观起之死也，其子从在蔡，事朝吴曰，今不封蔡，蔡不封矣，我请试之，以蔡公之命召子干，子皙，及郊而告之情，强与之盟，入袭蔡，蔡公将食，见之而逃，观从使子干饮坎用牲，加书而速行，已徇于蔡曰，蔡公召二子，将纳之，与之盟而遣之矣，将师而从之，蔡人聚，将执之，辞曰，失贼成军，而杀余何益，乃释之，朝吴曰，二三子若能死亡，则如违之，以待所济，若求安定，则如与之，以济所欲，且违上何适而可，众曰与之，乃奉蔡公召二子，而盟于邓，依陈蔡人以国，楚公子比，公子黑肱，公子弃疾，蔓成然，蔡朝吴，帅陈，楚，不羹，许，叶，之师，因四族之徒以入楚，及郊，陈蔡欲为名，故请为武军，蔡公知之，曰欲速，且役病矣，请藩而巳，乃藩为军，蔡公使须务牟与史猈先入，因正仆人杀大子禄，及公子罢敌，公子比为王，公子黑肱为令尹，次于鱼陂，公子弃疾为司马，先除王宫，使观从从师于乾溪，而遂告之，且曰，先归复所，后者劓，师及訾梁而溃，王闻群公子之死也，自投于车下，曰，人之爱其子也，亦如余乎，侍者曰，甚焉，小人老而无子，知挤于沟壑矣，王曰，余杀人子多矣，能无及此乎，右尹子革曰，请待于郊，以听国人，王曰，众怒不可犯也，曰，若入于大都，而乞师于诸侯，王曰，皆叛矣，曰，若亡于诸侯，以听大国之图君也。王曰：大福不再，祇取辱焉。然丹乃归于楚，王沿夏，将欲入鄢，芊尹无宇之子申亥曰，吾父再奸王命，王弗诛，惠孰大焉，君不可忍，惠不可弃，吾其从王，乃求王，遇诸棘围，以归，夏，五月，癸亥，王缢于芊尹申亥氏，申亥以其二女，殉而葬之，观从谓子干曰，不杀弃疾，虽得国，犹受祸也，子干曰，余不忍也，子玉曰，人将忍子，吾不忍俟也，乃行，国每夜骇曰，王入矣，乙卯，夜，弃疾使周走而呼曰，王至矣，国人大惊，使蔓成然走告子干，子皙曰，王至矣，国人杀君，司马将来矣，君若早自图也，可以无辱，众怒如水火焉，不可为谋，又有呼而走至者曰，众至矣，二子皆自杀，丙辰，弃疾即位，名曰熊居，葬子于于訾实，訾敖杀囚，衣之王服，而流诸汉，乃取而葬之，以靖国人，使子旗为令尹，楚师还自徐，吴人败诸豫章，获其五帅，平王封陈蔡，复迁邑，致群赂，施舍宽民，宥罪举职，召观从王曰，唯尔所欲，对曰，臣之先佐开卜，乃使为卜尹，使枝如子躬聘于郑，且致犨栎之田，事毕，弗致，郑人请曰，闻诸道路，将命寡君以犨栎，敢请命，对曰，臣未闻命，既复，王问犨栎，降服而对曰，臣过失命未之致也，王执其手曰，子毋勤，姑归，不谷有事，其告子也，他年，芊尹申亥以王柩告，乃改葬之，初，灵王卜曰，余尚得天下，不吉，投龟诟天而呼曰，是区区者而不余畀，余必自取之，民患王之无厌也，故从乱如归，初，共王无𠸄，适有宠子五人，无适立焉，乃大有事于群望而祈曰，请神择于五人者，使主社稷，乃遍以璧见于群望曰，当璧而拜者，神所立也，谁敢违之，既乃与巴姬密埋璧于大室之庭，使五人齐而长入拜，康王跨之，灵王肘加焉，子干子皙皆远之，平王弱，抱而入，再拜，皆厌纽，斗韦龟属成然焉，且曰，弃礼违命，楚其危哉，子干归，韩宣子问于叔向曰，子干其济乎，对曰，难，宣子曰，同恶相求，如市贾焉，何难，对曰，无与同好，谁与同恶，取国有五难，有宠而无人，一也，有人而无主，二也，有主而无谋，三也，有谋而无民，四也，有民而无德，五也，子干在晋，十三年矣，晋楚之从，不闻达者，可谓无人，族尽亲叛，可谓无主，无衅而动，可谓无谋，为羇终世，可谓无民，亡无爱徵，可谓无德，王虐而不忌，楚君子干涉，五难以杀旧君，谁能济之，有楚国者，其弃疾乎，君陈蔡，城外属焉，苛慝不作，盗贼伏隐，私欲不违，民无怨心，先神命之，国民信之，芊姓有乱，必季实立，楚之常也，获神，一也，有民，二也，令德，三也，宠贵，四也，居常，五也，有五利以去五难，谁能害之，子干之官，则右尹也，数其贵宠，则庶子也，以神所命，则又远之，其贵亡矣，其宠弃矣，民无怀焉，国无与焉，将何以立，宣子曰，齐桓晋文，不亦是乎，对曰，齐桓，卫姬之子也，有宠于僖，有鲍叔牙，宾须无，隰朋，以为辅佐，有莒，卫，以为外主，有国，高，以为内主，从善如流，下善齐肃，不藏贿，不从欲，施舍不倦，求善不厌，是以有国，不亦宜乎，我先君文公，狐季姬之子也，有宠于献，好学而不贰，生十七年，有士五人，有先大夫子馀，子犯，以为腹心，有魏犨，贾佗，以为股肱，有齐，宋，秦，楚，以为外主，有栾，郤，狐，先，以为内主，亡十九年，守志弥笃，惠怀弃民，民从而与之，献无异亲，民无异望，天方相晋，将何以代文，此二君者，异于子干，共有宠子，国有奥主，无施于民，无援于外，去晋而不送，归楚而不逆，何以冀国。"}, {"ID": 2729, "text": "晋成虒祁，诸侯朝而归者，皆有贰心，为取郠故，晋将以诸侯来讨，叔向曰，诸侯不可以不示威，乃并徵会告于吴，秋，晋侯会吴子干良，水道不可，吴子辞，乃还，七月，丙寅，治兵于邾，南甲车四千乘，羊舌鲋摄司马，遂合诸侯于平丘，子产，子大叔，相郑伯以会，子产以幄幕九张行，子大叔以四十，既而悔之，每舍损焉，及会亦如之，次于卫地，叔鲋求货于卫，淫刍荛者，卫人使屠伯馈叔向羹，与一箧锦，曰，诸侯事晋，未敢携贰，况卫在君之宇下，而敢有异志，刍荛者异于他日，敢请之，叔向受羹，反锦曰，晋有羊舌鲋者，渎货无厌，亦将及矣，为此役也，子若以君命赐之，其已，客从之，未退而禁之，晋人将寻盟，齐人不可，晋侯使叔向告刘献公曰，抑齐人不盟，若之何，对曰，盟以砥信，君苟有信，诸侯不贰，何患焉，告之以文辞，董之以武师，虽齐不许，君庸多矣，天子之老，请帅王赋，元戎十乘，以先启行，迟速唯君，叔向告于齐曰，诸侯求盟，已在此矣，今君弗利，寡君以为请，对曰，诸侯讨贰，则有寻盟，若皆用命，何盟之寻，叔向曰，国家之败，有事而无业，事则不经，有业而无礼，经则不序，有礼而无威，序则不共，有威而不昭，共则不明，不明弃共百事，不终所由倾覆也，是故明王之制，使诸侯岁聘以志业，间朝以讲礼，再朝而会以示威，再会而盟以显昭明，志业于好，讲礼于等，示威于众，昭明于神，自古以来，未之或失也，存亡之道，恒由是兴，晋礼主盟，惧有不治，奉承齐牺，而布诸君，求终事也，君曰余必废之，何齐之有，唯君图之，寡君闻命矣，齐人惧，对曰，小国言之，大国制之，敢不听从，既闻命矣，敬共以往，迟速唯君，叔向曰，诸侯有间矣，不可以不示众，八月，辛未，治兵，建而不旆，壬申，复旆之，诸侯畏之，邾人，莒人，诉于晋曰，鲁朝夕伐我，几亡矣，我之不共，鲁故之以，晋侯不见公，使叔向来辞曰，诸侯将以甲戌盟，寡君知不得事君矣，请君无勤，子服惠伯对曰，君信蛮夷之诉，以绝兄弟之国，弃周公之后，亦惟君，寡君闻命矣，叔向曰，寡君有甲车四千乘在，虽以无道，行之必可畏也，况其率道，其何敌之有，牛虽瘠，偾于豚上，其畏不死，南蒯子仲之忧，其庸可弃乎，若奉晋之众，用诸侯之师，因邾莒杞鄫之怒，以讨鲁罪，间其二忧，何求而弗克，鲁人惧听命，甲戌，同盟于平丘，齐服也，令诸侯日中造于除，癸酉退朝，子产命外仆速张于除，子大叔止之，使待，明白，及夕，子产闻其未张也，使速往，乃无所张矣，及盟，子产争承，曰，昔天子班贡，轻重以列，列尊贡重，周之制也，卑而贡重者，甸服也，郑伯，男也，而使从公侯之贡，惧弗给也，敢以为请，诸侯靖兵，好以为事，行理之命，无月不至，贡之无艺，小国有阙，所以得罪也，诸侯修盟存小国也，贡献无极，亡可待也，存亡之制，将在今矣，自日中以争，至于昏，晋人许之，既盟，子大叔咎之，曰，诸侯若讨，其可渎乎，子产曰，晋政多门，贰偷之不暇，何暇讨国，不竞亦陵，何国之为，公不与盟，晋人执季孙意如，以幕蒙之，使狄人守之，司铎射怀锦奉壶饮冰，以蒲伏焉，守者御之，乃与之锦而入，晋人以平子归，子服湫从，子产归，未至，闻子皮卒，哭且曰，吾已无为为善矣，唯夫子知我，仲尼谓子产于是行也，足以为国基矣，诗曰，乐只君子，邦家之基，子产，君子之求乐者也，且曰，合诸侯，艺贡事，礼也。"}, {"ID": 2730, "text": "鲜虞人闻晋师之悉起也，而不警边，且不修备，晋荀吴自著雍以上军侵鲜虞，及中人，驱冲竞，大获而归。"}, {"ID": 2731, "text": "楚之灭蔡也，灵王迁许，胡，沈，道，房，申，于荆焉，平王即位，既封陈蔡，而皆复之，礼也，隐大子之子庐，归于蔡，礼也，悼大子之子吴，归于陈，礼也。"}, {"ID": 2732, "text": "冬，十月，葬蔡灵公，礼也。"}, {"ID": 2733, "text": "公如晋，荀吴谓韩宣子曰，诸侯相朝，讲旧好也，执其卿而朝其君，有不好焉，不如辞之，乃使士景伯辞公于河。"}, {"ID": 2734, "text": "吴灭州来，令尹子期请伐吴，王弗许，曰，吾未抚民人，未事鬼神，未修守备，未定国家，而用民力，败不可悔，州来在吴，犹在楚也，子始待之。"}, {"ID": 2735, "text": "季孙犹在晋，子服惠伯私于中行穆子，曰，鲁事晋何以不如夷之小国，鲁，兄弟也，土地犹大，所命能具，若为夷弃之，使事齐楚，其何瘳于晋，亲亲与大，赏共罚否，所以为盟主也，子其图之，谚曰，臣一主二，吾岂无大国，穆子告韩宣子，且曰，楚灭陈蔡，不能救而为夷执亲，将焉用之，乃归季孙，惠伯曰，寡君未知其罪，合诸侯而执其老，若犹有罪，死命可也，若曰无罪，而惠免之，诸侯不闻，是逃命也，何免之为，请从君惠于会，宣子患之，谓叔向曰，子能归季孙乎，对曰不能，鲋也能乃使叔鱼，叔鱼见季孙曰，昔鲋也得罪于晋君，自归于鲁君，微武子之赐，不至于今，虽获归骨于晋，犹子则肉之，敢不尽情，归子而不归鲋也，闻诸吏将为子除馆于西河，其若之何，且泣，平子惧，先归，惠伯待礼。"}]}, {"section": 194, "header": "昭公●昭公十四年", "data": [{"ID": 2736, "text": "十有四年，春，意如至自晋。"}, {"ID": 2737, "text": "三月，曹伯滕卒。"}, {"ID": 2738, "text": "夏，四月。"}, {"ID": 2739, "text": "秋，葬曹武公。"}, {"ID": 2740, "text": "八月，莒子去疾卒。"}, {"ID": 2741, "text": "冬，莒杀其公子意恢。"}, {"ID": 2742, "text": "十四年，春，意如至自晋，尊晋罪己也，尊晋罪己，礼也。"}, {"ID": 2743, "text": "南蒯之将叛也，盟费人，司徒老祁，虑癸，伪废疾，使请于南蒯曰，臣愿受盟而疾兴，若以君灵不死，请侍间而盟，许之，二子因民之欲叛也，请朝众而盟，遂劫南蒯，曰，群臣不忘其君，畏子以及今，三年听命矣，子若弗图，费人不忍其君，将不能畏子矣，子何所不逞欲，请送子，请期五日，遂奔齐，侍饮酒于景公，公曰，叛夫，对曰，臣欲张公室也，子韩皙曰，家臣而欲张公室，罪莫大焉，司徒老祁，虑癸来归费，齐侯使鲍文子致之。"}, {"ID": 2744, "text": "夏，楚子使然丹简上国之兵于宗丘，且抚其民，分贫振穷，长孤幼，养老疾，收介特，救灾患，宥孤寡，赦罪戾，诘奸慝，举淹滞，礼新叙旧，禄勋合亲，任良物官，使屈罢简东国之兵于召陵，亦如之，好于边疆息，民五年，而后用师，礼也。"}, {"ID": 2745, "text": "秋，八月，莒著丘公卒，郊公不戚，国人弗顺，欲立著丘公之弟庚与，蒲馀侯恶公子意恢，而善于庚与，郊公恶公子铎，而善于意恢，公子铎因蒲馀侯而与之谋，曰，尔杀意恢，我出君而纳庚与，许之。"}, {"ID": 2746, "text": "楚令尹子旗有德于王，不知度与养氏比，而求无厌，王患之。九月，甲午，楚子杀斗成然而灭养氏之族，使斗辛居郧，以无忘旧勋。"}, {"ID": 2747, "text": "冬，十二月，蒲馀侯兹夫杀莒公子意恢，郊公奔齐，公子铎逆庚与于齐，齐隰党，公子锄，送之，有赂田。"}, {"ID": 2748, "text": "晋邢侯与雍子争鄐田，久而无成，士景伯如楚，叔鱼摄理，韩宣子命断旧狱，罪在雍子，雍子纳其女于叔鱼，叔鱼蔽罪邢侯，邢侯怒，杀叔鱼，与雍子于朝，宣子问其罪于叔向，叔向曰，三人同罪，施生戮死，可也，雍子自知其罪，而赂以买直，鲋也鬻狱，邢侯专杀，其罪一也。已恶而掠美为昏，贪以败官为墨，杀人不忌为贼。夏书曰，昏墨贼杀，皋陶之刑也，请从之，乃施邢侯，而尸雍子，与叔鱼于市，仲尼曰，叔向，古之遗直也，治国制刑，不隐于亲，三数叔鱼之恶，不为末减，曰，义也夫，可谓直矣，平丘之会，数其贿也，以宽卫国，晋不为暴，归鲁季孙，称其诈也，以宽鲁国，晋不为虐，邢侯之狱，言其贪也，以正刑书，晋不为颇，三言而除，三恶加三利，杀亲益荣，犹义也夫。"}]}, {"section": 195, "header": "昭公●昭公十五年", "data": [{"ID": 2749, "text": "十有五年，春，王正月，吴子夷末卒。"}, {"ID": 2750, "text": "二月，癸酉，有事于武宫龠入叔弓卒，去乐卒事。"}, {"ID": 2751, "text": "夏，蔡朝吴出奔郑。"}, {"ID": 2752, "text": "六月，丁巳，朔日有食之。"}, {"ID": 2753, "text": "秋，晋荀吴帅师伐鲜虞。"}, {"ID": 2754, "text": "冬，公如晋。"}, {"ID": 2755, "text": "十五年，春，将禘于武公，戒百官，梓慎曰，禘之日，其有咎乎，吾见赤墨之祲，非祭祥也，丧氛也，其在莅事乎，二月，癸酉，禘，叔弓莅事，龠入而卒，去乐卒事，礼也。"}, {"ID": 2756, "text": "楚费无极害朝吴之在蔡也，欲去之，乃谓之曰，王唯信子，故处子于蔡，子亦长矣，而在下位，辱，必求之，吾助子请，又谓其上之人曰，王唯信吴，故处诸蔡，二三子莫之如也，而在其上，不亦难乎，弗图，必及于难，夏，蔡人逐朝吴，朝吴出奔郑，王怒曰，余唯信吴，故置诸蔡，且微吴，吾不及此，女何故去之，无极对曰，臣岂不欲吴，然而前知其为人之异也，吴在蔡，蔡必速飞，去吴，所以翦其翼也。"}, {"ID": 2757, "text": "六月，乙丑，王大子寿卒。"}, {"ID": 2758, "text": "秋，八月，戊寅，王穆后崩。"}, {"ID": 2759, "text": "晋荀吴帅师伐鲜虞围，鼓鼓，人或请以城叛，穆子弗许，左右曰，师徒不勤，而可以获城，何故不为，穆子曰，吾闻诸叔向曰，好恶不愆，民知所适，事无不济，或以吾城叛，吾所甚恶也，人以城来，吾独何好焉，赏所甚恶，若所好何，若其弗赏，是失信也，何以庇民，力能则进，否则退，量力而行，吾不可以，欲城而迩奸，所丧滋多，使鼓人杀叛人而缮守备，围鼓三月，鼓人或请降，使其民见曰，犹有食色，姑修而城，军吏曰，获城而弗取，勤民而顿兵，何以事君，穆子曰，吾以事君也，获一邑而教民，怠将焉用，邑邑以贾怠，不如完旧，贾怠无卒，弃旧不祥，鼓人能事其君，我亦能事吾君，率义不爽，好恶不愆，城可获而民知义，所有死命，而无二心，不亦可乎，鼓人告食竭力尽，而后取之，克鼓而反，不戮一人，以鼓子截鞮归。"}, {"ID": 2760, "text": "冬，公如晋，平丘之会故也。"}, {"ID": 2761, "text": "十二月，晋荀跞如周葬穆后，籍谈为介，既葬除丧，以文伯宴，樽以鲁壶，王曰，伯氏，诸侯皆有以镇抚王室，晋独无有，何也，文伯揖籍谈对曰，诸侯之封也，皆受明器于王室，以镇抚其社稷，故能荐彝器于王，晋居深山，戎狄之与邻，而远于王室，王灵不及，拜戎不暇，其何以献器，王曰，叔氏而忘诸乎，叔父唐叔，成王之母弟也，其反无分乎，密须之鼓，与其大路，文所以大蒐也，阙巩之甲，武所以克商也，唐叔受之，以处参虚，匡有戎狄，其后襄之二路，鏚钺秬鬯，彤弓虎贲，文公受之，以有南阳之田，抚征东夏，非分而何，夫有勋而不废，有绩而载，奉之以土田，抚之以彝器，旌之以车服，明之以文章，子孙不忘，所谓福也，福祚之不登，叔父焉在，且昔而高祖孙伯黶司晋之典籍，以为大政，故曰籍氏，及辛有之二子董之，晋于是乎有董史，女司典之后也，何故忘之，籍谈不能对，宾出，王曰，籍父其无后乎，数典而忘其祖，籍谈归以告叔向，叔向曰，王其不终乎，吾闻之，所乐必卒焉，今王乐忧，若卒以忧，不可谓终，王一岁而有三年之丧二焉，于是乎以丧宾宴，又求彝器，乐忧甚矣，且非礼也，彝器之来，嘉功之由，非由丧也，三年之丧，虽贵遂服，礼也，王虽弗遂，宴乐以早，亦非礼也，礼，王之大经也，一动而失二礼，无大经矣，言以考典，典以志经，忘经而多言，举典将焉用之。"}]}, {"section": 196, "header": "昭公●昭公十六年", "data": [{"ID": 2762, "text": "十有六年，春，齐侯伐徐。"}, {"ID": 2763, "text": "楚子诱戎蛮子杀之。"}, {"ID": 2764, "text": "夏，公至自晋。"}, {"ID": 2765, "text": "秋，八月，己亥，晋侯夷卒。"}, {"ID": 2766, "text": "九月，大雩。"}, {"ID": 2767, "text": "季孙意如如晋。"}, {"ID": 2768, "text": "冬，十月，葬晋昭公。"}, {"ID": 2769, "text": "十六年，春，王正月，公在晋，晋人止公，不书，讳之也。"}, {"ID": 2770, "text": "齐侯伐徐，楚子闻蛮氏之乱也，与蛮子之无质也，使然丹诱戎蛮子嘉，杀之，遂取蛮氏，既而复立其子焉，礼也，二月，丙申，齐师至于蒲隧，徐人行成，徐子及郯人，莒人，会齐侯盟于蒲隧，赂以甲父之鼎，叔孙昭子曰，诸侯之无伯，害哉，齐君之无道也，兴师而伐远方，会之有成，而还莫之亢也，无伯也夫，诗曰，宗周既灭，靡所止戾，正大夫离居，莫知我肄，其是之谓乎。"}, {"ID": 2771, "text": "二月，晋韩起聘于郑，郑伯享之，子产戒曰，苟有位于朝，无有不共恪，孔张后至，立于客间，执政御之，适客后，又御之，适县间，客从而笑之，事毕，富子谏，曰，夫大国之人，不可不慎也，几为之笑，而不陵我，我皆有礼，夫犹鄙我，国而无礼，何以求荣，孔张失位，吾子之耻也，子产怒曰，发命之不衷，出令之不信，刑之颇类，狱之放纷，会朝之不敬，使命之不听，取陵于大国，罢民而无功，罪及而弗知，侨之耻也，孔张，君之昆孙，子孔之后也，执政之嗣也，为嗣大夫，承命以使，周于诸侯，国人所尊，诸侯所知，立于朝而祀于家，有禄于国，有赋于军，丧祭有职，受脤归赈，其祭在庙，已有著位，在位数世，世守其业，而忘其所侨，焉得耻之，辟邪之人，而皆及执政，是先王无刑罚也，子宁以他规我，宣子有环，其一在郑商，宣子谒诸郑伯，子产弗与，曰，非官府之守器也，寡君不知，子大叔，子羽，谓子产曰，韩子亦无几求，晋国亦未可以贰，晋国韩子，不可偷也，若属有谗人，交斗其间，鬼神而助之，以兴其凶怒，悔之何及，吾子何爱于一环，其以取憎于大国也，盍求而与之，子产曰，吾非偷晋而有二心，将终事之，是以弗与，忠信故也，侨闻君子非无贿之难立，而无令名之患，侨闻为国非不能事大，字小之难，无礼以定其位之患，夫大国之人，令于小国，而皆获其求，将何以给之，一共一否，为罪滋大，大国之求，无礼以斥之，何餍之有，吾且为鄙邑，则失位矣，若韩子奉命以使而求玉焉，贪淫甚矣，独非罪乎，出一玉以起二罪，吾又失位，韩子成贪，将焉用之，且吾以玉贾罪，不亦锐乎，韩子买诸贾人，既成贾矣，商人曰，必告君大夫，韩子请诸子产曰，日起请夫环，执政弗义，弗敢复也，今买诸商人，商人曰，必以闻，敢以为请，子产对曰，昔我先君桓公，与商人皆出自周，庸次比耦，以艾杀此地，斩之蓬蒿藜藿而共处之，世有盟誓，以相信也，曰尔无我叛，我无强贾，毋或匄夺，尔有利市宝贿，我勿与知，恃此质誓，故能相保，以至于今，今吾子以好来辱，而谓敝邑强夺商人，是教敝邑背盟誓也，毋乃不可乎，吾子得玉而失诸侯，必不为也，若大国令，而共无艺，郑鄙邑也，亦弗为也侨若献玉，不知所成，敢私布之，韩子辞玉曰，起不敏，敢求玉以徼二罪，敢辞之。"}, {"ID": 2772, "text": "夏，四月，郑六卿饯宣子于郊，宣子曰，二三君子请皆赋，起亦以知郑志，子齹赋野有蔓草，宣子曰，孺子善哉，吾有望矣，子产赋郑之羔裘，宣子曰，起不堪也，子大叔赋褰裳，宣子曰，起在此，敢勤子，至于他人乎，子大叔拜，宣子曰，善哉，子之言，是不有是事，其能终乎，子游赋风雨，子旗赋有女同车，子柳赋蘀兮，宣子喜曰，郑其庶乎，二三君子，以君命贶起，赋不出郑志，皆昵燕好也，二三君子，数世之主也，可以无惧矣，宣子皆献马焉，而赋我将，子产拜，使五卿皆拜，曰，吾子靖乱，敢不拜德，宣子私觐于子产，以玉与马曰，子命起，舍夫玉，是赐我玉而免吾死也，敢藉手以拜。"}, {"ID": 2773, "text": "公至自晋，子服昭伯语季平子曰，晋之公室，其将遂卑矣，君幼弱，六卿强而奢傲，将因是以习，习实为常，能无卑乎，平子曰，尔幼，恶识国。"}, {"ID": 2774, "text": "秋，八月，晋昭公卒。"}, {"ID": 2775, "text": "九月，大雩，旱也，郑大旱，使屠击，祝款，竪柎，有事于桑山，斩其木不雨，子产曰，有事于山，蓺山林也，而斩其木，其罪大矣，夺之官邑。"}, {"ID": 2776, "text": "冬，十月，季平子如晋，葬昭公，平子曰，子服回之言犹信，子服氏有子哉。"}]}, {"section": 197, "header": "昭公●昭公十七年", "data": [{"ID": 2777, "text": "十有七年，春，小邾子来朝。"}, {"ID": 2778, "text": "夏，六月，甲戌，朔，日有食之。"}, {"ID": 2779, "text": "秋，郯子来朝。"}, {"ID": 2780, "text": "八月，晋荀吴帅师灭陆浑之戎。"}, {"ID": 2781, "text": "冬，有星孛于大辰。"}, {"ID": 2782, "text": "楚人及吴战于长岸。"}, {"ID": 2783, "text": "十七年，春，小邾穆公来朝，公与之燕，季平子赋采叔，穆公赋菁菁者莪，昭子曰，不有以国，其能久乎。"}, {"ID": 2784, "text": "夏，六月，甲戌，朔，日有食之，祝史请所用币，昭子曰，日有食之，天子不举，伐鼓于社，诸侯用币于社，伐鼓于朝，礼也，平子御之，曰，止也，唯正月朔，慝未作，日有食之，于是乎有伐鼓用币，礼也，其馀则否，大史曰，在此月也，日过分而未至，三辰有灾，于是乎百官降物，君不举辟，移时乐奏鼓，祝用币，史用辞，故夏书曰，辰不集于房，瞽奏鼓，啬夫驰，庶人走，此月朔之谓也，当夏四月，是谓孟夏，平子弗从，昭子退曰，夫子将有异志，不君君矣。"}, {"ID": 2785, "text": "秋，郯子来朝，公与之宴，昭子问焉，曰，少皞氏鸟名官，何故也，郯子曰，吾祖也，我知之，昔者黄帝氏以云纪，故为云师而云名，炎帝氏以火纪，故为火师而火名，共工氏以水纪，故为水师而水名，大皞氏以龙纪，故为龙师而龙名，我高祖少皞，挚之立也，凤鸟适至，故纪于鸟，为鸟师而鸟名，凤鸟氏历正也，玄鸟氏司分者也，伯赵氏司至者也，青鸟氏司启者也，丹鸟氏司闭者也，祝鸠氏司徒也，鴡鸠氏司马也，鳲鸠氏司空也，爽鸠氏司寇也，鹘鸠氏司事也，五鸠，鸠民者也，五雉为五工正，利器用，正度量，夷民者也，九扈为九农正，扈民无淫者也，自颛顼以来，不能纪远，乃纪于近，为民师而命以民事，则不能故也，仲尼闻之，见于郯子而学之，既而告人曰，吾闻之，天子失官，学在四夷，犹信。"}, {"ID": 2786, "text": "晋侯使屠蒯如周，请有事于雒，与三涂，苌弘谓刘子曰，客容猛，非祭也，其伐戎乎，陆浑氏甚睦于楚，必是故也，君其备之，乃警戎备，九月，丁卯，晋荀吴帅师，涉自棘津，使祭史先用牲于雒，陆浑人弗知，师从之，庚午，遂灭陆浑，数之以其贰于楚也，陆浑子奔楚，其众奔甘鹿，周大获，宣子梦文公携荀吴，而授之陆浑，故使穆子帅师，献俘于文宫。"}, {"ID": 2787, "text": "冬，有星孛于大辰，西及汉，申须曰，彗所以除旧布新也，天事恒象，今除于火，火出必布焉，诸侯其有火灾乎，梓慎曰，往年吾见之，是其徵也，火出而见，今兹火出而章，必火入而伏，其居火也久矣，其与不然乎，火出，于夏为三月于商为四月，于周为五月，夏数得天，若火作，其四国当之，在宋卫陈郑乎，宋，大辰之虚也，陈，大皞之虚也，郑，祝融之虚也，皆火房也，星孛天汉，汉，水祥也，卫，颛顼之虚也，故为帝丘，其星为大水，水火之牡也，其以丙子若壬午作乎，水火所以合也，若火入而伏，必以壬午，不过其见之月，郑裨灶言于子产曰，宋卫陈郑，将同日火，若我用瓘斝玉瓒，郑必不火，子产弗与。"}, {"ID": 2788, "text": "吴伐楚，阳匄为令尹，卜战不吉，司马子鱼曰，我得上流，何故不吉，且楚故，司马令龟，我请改卜，令曰，鲂也，以其属死之，楚师继之，尚大克之，吉，战于长岸，子鱼先死，楚师继之，大败吴师，获其乘舟馀皇，使随人与后至者守之，环而堑之，及泉，盈其隧炭，陈以待命，吴公子光请于其众曰，丧先王之乘舟，岂唯光之罪，众亦有焉，请藉取之，以救死，众许之，使长鬣者三人，潜伏于舟侧，曰，我呼皇则对，师夜从之，三呼皆迭对，楚人从而杀之，楚师乱，吴人大败之，取馀皇以归。"}]}, {"section": 198, "header": "昭公●昭公十八年", "data": [{"ID": 2789, "text": "十有八年，春，王三月，曹伯须卒。"}, {"ID": 2790, "text": "夏，五月，壬午，宋，卫，陈，郑，灾。"}, {"ID": 2791, "text": "六月，邾人入鄅。"}, {"ID": 2792, "text": "秋，葬曹平公。"}, {"ID": 2793, "text": "冬，许迁于白羽。"}, {"ID": 2794, "text": "十八年，春，王二月，乙卯，周毛得杀毛伯过而代之，苌弘曰，毛得必亡，是昆吾稔之日也，侈故之以，而毛得以济侈于王都，不亡何待。"}, {"ID": 2795, "text": "三月，曹平公卒。"}, {"ID": 2796, "text": "夏，五月，火始昏见，丙子，风，梓慎曰，是谓融风，火之始也，七日其火作乎，戊寅，风甚，壬午，大甚，宋卫，陈，郑，皆火，梓慎登大庭氏之库以望之，曰，宋，卫，陈，郑，也，数日皆来告火，裨灶曰，不用吾言，郑又将火，郑人请用之，子产不可，子大叔曰，宝以保民也，若有火，国几亡，可以救亡，子何爱焉，子产曰，天道远，人道迩，非所及也，何以知之，灶焉知天道，是亦多言矣，岂不或信，遂不与，亦不复火，郑之未灾也，里析告子产曰，将有大祥，民震动，国几亡，吾身泯焉，弗良及也，国迁，其可乎，子产曰，虽可，吾不足以定迁矣，及火，里析死矣，未葬，子产使舆三十人迁其柩，火作，子产辞晋公子公孙于东门，使司寇出新客，禁旧客，勿出于宫，使子宽，子上，巡群屏摄至于大宫，使公孙登徙大龟，使祝史徙主祏于周庙，告于先君，使府人，库人，各儆其事，商成公，儆司宫，出旧宫人，置诸火所不及，司马，司寇，列居火道，行火所焮，城下之人，伍列登城，明日，使野司寇，各保其徵，郊人助祝史除于国北，禳火于玄冥回禄，祈于四墉，书焚室而宽其征，与之材，三日哭，国不市，使行人告于诸侯，宋卫皆如是，陈不救火，许不吊灾，君子是以知陈许之先亡也。"}, {"ID": 2797, "text": "六月，鄅人鄅藉，稻邾人袭，鄅人将闭门，邾人羊罗，摄其首焉，遂入之，尽俘以归，鄅子曰，余无归矣，从帑于邾，邾庄公反鄅夫人，而舍其女。"}, {"ID": 2798, "text": "秋，葬曹平公，往者见周原伯鲁焉。"}, {"ID": 2799, "text": "与之语，不说学，归以语闵子马，闵子马曰，周其乱乎，夫必多有是说，而后及其大人，大人患失而惑，又曰，可以无学，无学不害，不害而不学，则苟而可，于是乎下陵上替，能无乱乎，夫学，殖也，不学将落，原氏其亡乎。"}, {"ID": 2800, "text": "七月，郑子产为火故，大为社，祓禳于四方，振除火灾，礼也，乃简，兵大蒐，将为蒐除，子大叔之庙，在道南，其寝在道北，其庭小，过期三日，使除徒陈于道南庙北曰，子产过女，而命速除，乃毁于而乡，子产朝，过而怒之，除者南毁，子产及冲，使从者止之，曰，毁于北方，火之作也，子产授兵登陴，子大叔曰，晋无乃讨乎，子产曰，吾闻之，小国忘守则危，况有灾乎，国之不可小，有备故也，既晋之边吏让郑曰，郑国有灾，晋君大夫不敢宁居，卜筮走望，不爱牲玉，郑之有灾，寡君之忧也，今执事撊然授兵登陴，将以谁罪，边人恐惧，不敢不告，子产对曰，若吾子之言，敝邑之灾，君之忧也，敝邑失政，天降之灾，又惧谗慝之间谋之，以启贪人，荐为敝邑不利，以重君之忧，幸而不亡，犹可说也，不幸而亡，君虽忧之，亦无及也，郑有他竟，望走在晋，既事晋矣，其敢有二心。"}, {"ID": 2801, "text": "楚左尹王子胜言于楚子曰，许于郑，仇敌也，而居楚地，以不礼于郑，晋郑方睦，郑若伐许，而晋助之，楚丧地矣，君盍迁许，许不专于楚，郑方有令政，许曰，余旧国也，郑曰，余俘邑也，叶在楚国，方城外之蔽也，土不可易，国不可小，许不可俘，雠不可启，君其图之，楚子说，冬，楚子使王子胜迁许于析，实白羽。"}]}, {"section": 199, "header": "昭公●昭公十九年", "data": [{"ID": 2802, "text": "十有九年，春，宋公伐邾。"}, {"ID": 2803, "text": "夏，五月，戊辰，许世子止弑其君买。"}, {"ID": 2804, "text": "己卯，地震。"}, {"ID": 2805, "text": "秋齐高发帅师伐莒。"}, {"ID": 2806, "text": "冬，葬许悼公"}, {"ID": 2807, "text": "十九年，春，楚工尹赤迁阴于下阴，令尹子瑕城郏，叔孙昭子曰，楚不在诸侯矣，其仅自完也，以持其世而已。"}, {"ID": 2808, "text": "楚子之在蔡也，具阳封人之女奔之，生大子建，及即位，使伍奢为之师，费无极为少师，无宠焉，欲谮诸王，曰，建可室矣，王为之聘于秦，无极与逆，劝王取之，正月，楚夫人嬴氏至自秦。"}, {"ID": 2809, "text": "鄅夫人，婵向戌之女也，故向宁请师，二月，宋公伐邾围虫，三月取之，乃尽归鄅俘。"}, {"ID": 2810, "text": "夏，许悼公疟，五月，戊辰，饮大子止之药，卒，大子奔晋，书曰，弑其君，君子曰，尽心力以事君，舍药物可也。"}, {"ID": 2811, "text": "邾人，郳人，徐人，会宋公，乙亥，同盟于虫，楚子为舟师以伐濮，费无极言于楚子曰，晋之伯也，迩于诸夏，而楚辟陋，故弗能与争，若大城城父，而置大子焉，以通北方，王收南方，是得天下也，王说，从之，故太子建居于城父，令尹子瑕聘于秦，拜夫人也。"}, {"ID": 2812, "text": "秋，齐高发帅师伐莒，莒子奔纪鄣，使孙书伐之，初，莒有妇人，莒子杀其夫，己为嫠妇，及老，托于纪鄣，纺焉以度而去之，及师至，则投诸外，或献诸子占，子占使师夜缒而登，登者六十人，缒绝，师鼓噪，城上之人亦噪，莒共公惧，启西门而出，七月，丙子，齐师入纪。"}, {"ID": 2813, "text": "是岁也，郑驷偃卒，子游娶于晋大夫，生丝弱，其父兄立子瑕，子产憎其为人也，且以为不顺，弗许，亦弗止，驷氏耸，他日，丝以告其舅，冬，晋人使以币如郑，问驷乞之立故，驷氏惧，驷乞欲逃，子产弗遣，请龟以卜，亦弗予，大夫谋对，子产不待而对客曰，郑国不天，寡君之二三臣，札瘥夭昏，今又丧我先大夫偃，其子幼弱，其一二父兄，惧队宗主，私族于谋，如立长亲，寡君与其二三老曰，抑天实剥乱，是吾何知焉，谚曰，无过乱门，民有乱兵，犹惮过之，而况敢知天之所乱，今大夫将问其故，抑寡君实不敢知，其谁实知之，平丘之会，君寻旧盟曰，无或失职，若寡君之二三臣，其即世者，晋大夫而专制其位，是晋之县鄙也，何国之为，辞客币而报其使，晋人舍之。"}, {"ID": 2814, "text": "楚人城州来，沈尹戌曰，楚人必败，昔吴灭州来，子旗请伐之，王曰，吾未抚吾民，今亦如之，而城州来，以挑吴，能无败乎，侍者曰，王施舍不倦，息民五年，可谓抚之矣，戌曰，吾闻抚民者，节用于内，而树德于外，民乐其性，而无寇雠，今宫室无量，民人日骇，劳罢死转，忘寝与食，非抚之也。"}, {"ID": 2815, "text": "郑大水，龙斗于时门之外洧渊，国人请为禜焉，子产弗许，曰，我斗，龙不我觌也，龙斗，我独何觌焉，禳之则彼其室也，吾无求于龙，龙亦无求于我，乃止也。"}, {"ID": 2816, "text": "令尹子瑕言蹶由于楚子曰，彼何罪。谚所谓室于怒，市于色者，楚之谓矣。舍前之忿，可也，乃归蹶由。"}]}, {"section": 200, "header": "昭公●昭公二十年", "data": [{"ID": 2817, "text": "二十年，春，王正月。"}, {"ID": 2818, "text": "夏，曹公孙会自鄸出奔宋。"}, {"ID": 2819, "text": "秋，盗杀卫侯之兄絷。"}, {"ID": 2820, "text": "冬，十月，宋华亥向宁，华定，出奔陈。"}, {"ID": 2821, "text": "十有一月，辛卯，蔡侯卢卒。"}, {"ID": 2822, "text": "二十年，春，王二月，己丑，日南至，梓慎望氛，曰，今兹宋有乱，国几亡，三年而后弭，蔡有大丧，叔孙昭子曰，然则戴桓也，汏侈无礼，已甚，乱所在也。"}, {"ID": 2823, "text": "费无极言于楚子曰，建与伍奢，将以方城之外叛，自以为犹宋郑也，齐晋又交辅之，将以害楚，其事集矣，王信之，问伍奢，伍奢对曰，君一过多矣，何信于谗，王执伍奢，使城父司马奋扬杀大子，未至而使遣之，三月，大子建奔宋，王召奋扬，奋扬使城父人执己以至，王曰，言出于余口，入于尔耳，谁告建也，对曰，臣告之，君王命臣曰，事建如事余，臣不佞，不能苟贰，奉初以还，不忍后命，故遣之，既而悔之，亦无及，巳，王曰，而敢来，何也，对曰，使而失命，召而不来，是再奸也，逃无所入王曰，归，从政如他日，无极曰奢之子材，若在吴必忧楚国，盍以免其父召之，彼仁必来，不然将为患，王使召之，曰，来，吾免而父，棠君尚谓其弟员曰，尔适吴，我将归死，吾知不逮，我能死，尔能报，闻免父之命，不可以莫之奔也，亲戚为戮，不可以莫之报也，奔死免父，孝也，度功而行，仁也，择任而往，知也，知死不辟，勇也，父不可弃，名不可废，尔其勉之，相从为愈，伍尚归，奢闻员不来，曰，楚君大夫其旰食乎，楚人皆杀之，员如吴，言伐楚之利于州于。公子光曰：是宗为戮，而欲反其雠，不可从也。员曰，彼将有他志，余姑为之求士，而鄙以待之，乃见鱄设诸焉，而耕于鄙。"}, {"ID": 2824, "text": "宋元公无信多私而恶，华向，华定，华亥，与向宁谋曰，亡愈于死，先诸华亥，伪有疾以诱群公子，公子问之，则执之，夏，六月，丙申，杀公子寅，公子御戎，公子朱，公子固，公孙援，公孙丁，拘向胜，向行，于其廪，公如华氏请焉，弗许，遂劫之，癸卯，取大子栾，与母弟辰，公子地，以为质，公亦取华亥之子无戚，向宁之子罗，华定之子启，与华氏盟以为质。"}, {"ID": 2825, "text": "卫公孟絷狎齐豹，夺之司寇与鄄，有役则反之，无则取之，公孟恶北宫喜，褚师圃，欲去之，公子朝通于襄夫人宣姜，惧而欲以作乱，故齐豹，北宫喜，褚师圃，公子朝，作乱。初，齐豹见宗鲁于公孟，为骖乘焉。将作乱，而谓之曰，公孟之不善，子所知也，勿与乘，吾将杀之。对曰，吾由子事公孟，子假吾名焉，故不吾远也，虽其不善，吾亦知之，抑以利故，不能去，是吾过也，今闻难而逃，是僭子也，子行事乎，吾将死之，以周事子，而归死于公孟，其可也，丙辰，卫侯在平寿，公孟有事于盖获之门外，齐子氏帷于门外，而伏甲焉，使祝蛙置戈于车薪，以当门，使一乘从公孟以出，使华齐御公孟，宗鲁骖乘，及闳中，齐氏用戈击公孟，宗鲁以背蔽之，断肱，以中公孟之肩，杀皆之，公闻乱，乘驱自阅门入，庆比御公，公南楚骖乘，使华寅乘贰车，及公宫，鸿骝魋驷乘于公，公载宝以出，褚师子申，遇公于马路之衢，遂从，过齐氏，使华寅肉袒执盖，以当其阙，齐氏射公，中南楚之背，公遂出，寅闭郭门，逾而从公，公如死鸟，析朱锄宵从窦出，徒行从公，齐侯使公孙青聘于卫，既出，闻卫乱，使请所聘，公曰，犹在竟内，则卫君也，乃将事焉，遂从诸死鸟，请将事，辞曰，亡人不佞，失守社稷，越在草莽，吾子无所辱君命。宾曰，寡君命下臣于朝曰：‘阿下执事，臣不敢贰’。主人曰：君若惠顾先君之好，昭临敝邑，镇抚其社稷，则有宗祧在，乃止卫侯，固请见之，不获命，以其良马见，为未致使故也，卫侯以为乘马，宾将掫，主人辞曰，亡人之忧，不可以及，吾子草莽之中，不足以辱从者，敢辞。宾曰，寡君之下臣，君之牧圉也，若不获捍外役，是不有寡君也，臣惧不免于戾，请以除死，亲执铎，终夕与于燎，齐氏之宰渠子，召北宫子，北官氏之宰，不与闻谋，杀渠子，遂伐齐氏，灭之，丁巳，晦，公入，与北宫喜盟于彭水之上。秋，七月，戊午，朔，遂盟国人。八月，辛亥，公子朝，褚师圃，子玉霄，子高鲂，出奔晋，闰月，戊辰，杀宣姜，卫侯赐北宫喜谥曰贞子，赐析朱锄谥曰成子，而以齐氏之墓予之，卫侯告宁于齐，且言子石，齐侯将饮酒，遍赐大夫曰，二三子之教也，苑何忌辞曰，与于青之赏，必及于其罚，在《康诰》曰，父子兄弟，罪不相及，况在群臣，臣敢贪君赐，以干先王，琴张闻宗鲁死，将往吊之，仲尼曰，齐豹之盗，而孟絷之贼，女何吊焉，君子不食奸，不受乱，不为利疚于回，不以回待人，不盖不义，不犯非礼。"}, {"ID": 2826, "text": "宋华向之乱，公子城，公孙忌，乐舍，司马疆，向宜，向郑，楚建，郳甲，出奔郑，其徒与华氏战于鬼阎，败子城，子城适晋，华亥与其妻，必盥而食所质公子者，而后食，公与夫人，每日，必适华氏，食公子而后归，华亥患之，欲归公子，向宁曰，唯不信，故质其子，若又归之，死无日矣，公请于华费，遂将攻华氏，对曰，臣不敢爱死，无乃求去忧而滋长乎，臣是以惧，敢不听命，公曰，子死亡有命，余不忍其询，冬，十月，公杀华向之质而攻之，戊辰，华向奔陈，华登奔吴，向宁欲杀大子，华亥曰，干君而出，又杀其子，其谁纳我，且归之有庸，使少司寇牼以归，曰，子之齿长矣，不能事人，以三公子为质，必免，公子既入，华牼将自门行，公遽见之，执其手曰，余知而无罪也，入复而所。"}, {"ID": 2827, "text": "齐侯疥，遂痁，期而不瘳，诸侯之宾问疾者多在，梁丘据与裔款言于公曰，吾事鬼神丰，于先君有加矣，今君疾病，为诸侯忧，是祝史之罪也，诸侯不知，其谓我不敬，君盍诛于祝固史嚚，以辞宾，公说，告晏子，晏子曰，日宋之盟，屈建问范会之德于赵武，赵武曰，夫子之家事治，言于晋国，竭情无私，其祝史祭祀，陈信不愧，其家事无猜，其祝史不祈，建以语康王，康王曰，神人无怨，宜夫子之光辅五君，以为诸侯主也，公曰，据与款谓寡人能事鬼神，故欲诛于祝史，子称是语，何故，对曰，若有德之君，外内不废，上下无怨，动无违事，其祝史荐信，无愧心矣，是以鬼神用飨，国受其福，祝史与焉，其所以蕃祉老寿者，为信君使也，其言忠信于鬼神，其适遇淫君，外内颇邪，上下怨疾，动作辟违，从欲厌私，高台深池，撞锺舞女，斩刈民力，输掠其聚，以成其违，不恤后人，暴虐淫从，肆行非度，无所还忌，不思谤讟，不惮鬼神，神怒民痛，无悛于心，其祝史荐信，是言罪也，其盖失数美，是矫诬也，进退无辞，则虚以求媚，是以鬼神不飨其国以祸之，祝史与焉，所以夭昏孤疾者，为暴君使也，其言僭嫚于鬼神，公曰，然则若之何，对曰，不可为也，山林之木，衡鹿守之，泽之萑蒲，舟鲛守之，薮之薪蒸，虞候守之，海之盐蜃，祈望守之，县鄙之人，入从其政，逼介之关，暴征其私，承嗣大夫，强易其贿，布常无艺，徵敛无度，宫室日更，淫乐不违，内宠之妾，肆夺于市，外宠之臣，僭令于鄙，私欲养求，不给则应，民人苦病，夫妇皆诅，祝有益也，诅亦有损，聊摄以东，姑尤以西，其为人也，多矣，虽其善祝，岂能胜亿兆人之诅，君若欲诛于祝史，修德而后可，公说，使有司宽政，毁关，去禁，薄敛，已责。"}, {"ID": 2828, "text": "十二月，齐侯田于沛，招虞人以弓，不进，公使执之，辞曰，昔我先君之田也，旃以招大夫，弓以招士，皮冠以招虞人，臣不见皮冠，故不敢进，乃舍之仲尼曰，守道不如守官，君子同之，齐侯至自田，晏子侍于遄台，子犹驰而造焉，公曰，唯据与我和夫，晏子对曰，据亦同也，焉得为和，公曰，和与同异乎，对曰异，和如羹焉，水火醯醢盐梅，以烹鱼肉，燀之以薪，宰夫和之，齐之以味，济其不及，以泄其过，君子食之，以平其心，君臣亦然，君所谓可，而有否焉，臣献其否，以成其可，君所谓否，而有可焉，臣献其可，以去其否，是以政平而不干民无争心，故诗曰，亦有和羹，既戒既平，鬷假无言，时靡有争，先王之济五味，和五声也，以平其心，成其政也，声亦如味，一气，二体，三类，四物，五声，六律，七音，八风，九歌，以相成也，清浊大小，长短疾徐，哀乐刚柔，迟速高下，出入周疏，以相济也，君子听之，以平其心，心平德和，故诗曰，德音不瑕，今据不然，君所谓可，据亦曰可，君所谓否，据亦曰否，若以水济水，谁能食之，若琴瑟之专壹，谁能听之，同之不可也如是，饮酒乐，公曰，古而无死，其乐若何，晏子对曰，古而无死，则古之乐也，君何得焉，昔爽鸠氏始居此地，季萴因之，有逢伯陵因之，蒲姑氏因之，而后大公因之，古者无死，爽鸠氏之乐，非君所愿也。"}, {"ID": 2829, "text": "郑子产有疾，谓子大叔曰，我死，子必为政，唯有德者，能以宽服民，其次莫如猛，夫火烈，民望而畏之，故鲜死焉，水懦弱，民狎而玩之，则多死焉，故宽难，疾数月而卒，大叔为政，不忍猛而宽，郑国多盗，取人于萑苻之泽，大叔悔之，曰，吾早从夫子，不及此，兴徒兵以攻萑苻之盗，尽杀之，盗少止，仲尼曰，善哉，政宽则民慢，慢则纠之以猛，猛则民残，残则施之以宽，宽以济猛，猛以济宽，政是以和，诗曰，民亦劳之，汔可小康，惠此中国，以绥四方，施之以宽也，毋从诡随，以谨无良，式遏寇虐，惨不畏明，纠之以猛也，柔远能迩，以定我王，平之以和也，又曰，不竞不絿，不刚不柔，布政优优，百禄是遒，和之至也，及子产卒，仲尼闻之，出涕曰，古之遗爱也。"}]}, {"section": 201, "header": "昭公●昭公二十一年", "data": [{"ID": 2830, "text": "二十有一年，春，王三月，葬蔡平公。"}, {"ID": 2831, "text": "夏，晋侯使士鞅来聘。"}, {"ID": 2832, "text": "宋华亥，向宁，华定，自陈入于宋南里以叛。"}, {"ID": 2833, "text": "秋，七月，壬午，朔，日有食之。"}, {"ID": 2834, "text": "八月，乙亥，叔辄卒。"}, {"ID": 2835, "text": "冬，蔡侯朱出奔楚。"}, {"ID": 2836, "text": "公如晋至河乃复。"}, {"ID": 2837, "text": "二十一年，春，天王将铸无射，泠州鸠曰，王其以心疾死乎，夫乐，天子之职也，夫音，乐之舆也，而钟，音之器也，天子省风以作乐，器以钟之，舆以行之，小者不窕，大者不槬，则和于物，物和则嘉成，故和声入于耳，而藏于心，心亿则乐，窕则不咸，总则不容，心是以感，感实生疾，今钟槬矣，王心弗堪，其能久乎。"}, {"ID": 2838, "text": "三月，葬蔡平公，蔡大子朱失位，位在卑，大夫送葬者，归见昭子，昭子问蔡，故以告，昭子叹曰，蔡其亡乎，若不亡，是君也必不终，诗曰，不解于位，民之攸塈，今蔡侯始即位，而适卑，身将从之。"}, {"ID": 2839, "text": "夏，晋士鞅来聘，叔孙为政，季孙欲恶诸晋，使有司以齐鲍国归费之礼为士鞅，士鞅怒曰，鲍国之位下，其国小，而使鞅从其牢礼，是卑敝邑也，将复诸寡君，鲁人恐，加四牢焉，为十一牢。"}, {"ID": 2840, "text": "宋华费遂生华貙，华多僚，华登，貙为少司马，多僚为御士，与貙相恶，乃谮诸公曰，貙将纳亡人，亟言之，公曰，司马以吾故，亡其良子，死亡有命，吾不可以再亡之，对曰，君若爱司马，则如亡，死如可逃，何远之有，公惧，使侍人召司马之侍人宜僚，饮之酒，而使告司马，司马叹曰，必多僚也，吾有谗子，而弗能杀，吾又不死，抑君有命，可若何，乃与公谋，逐华貙，将使田孟诸而遣之，公饮之酒，厚酬之，赐及从者，司马亦如之，张匄尤之，曰，必有故，使子皮承宜僚以剑而讯之，宜僚尽以告，张匄欲杀多僚，子皮曰，司马老矣，登之谓甚，吾又重之，不如亡也，五月，丙申，子皮将见司马而行，则遇多僚，御司马而朝，张匄不胜其怒，遂与子皮，臼任，郑翩，杀多僚，劫司马以叛，而召亡人，壬寅，华向入，乐大心，丰愆，华牼，御诸横，华氏居卢门，以南里叛，六月，庚午，宋城旧墉及桑林之门，而守之。"}, {"ID": 2841, "text": "秋，七月，壬午，朔，日有食之，公问于梓慎曰，是何物也，祸福何为，对曰，二至二分，日有食之，不为灾，日月之行也，分同道也，至相过也，其他月则为灾，阳不克也，故常为水，于是叔辄哭日食，昭子曰，子叔将死，非所哭也，八月，叔辄卒。"}, {"ID": 2842, "text": "冬，十月，华登以吴师救华氏，齐乌枝鸣戍宋，厨人濮曰，军志有之，先人有夺人之心，后人有待其衰，盍及其劳，且未定也，伐诸，若入而固，则华氏众矣，悔无及也，从之，丙寅，齐师，宋师，败吴师于鸿口，获其二帅，公子苦雂，偃州员，华登，帅其馀以败宋师，公欲出，厨人濮曰，吾小人，可藉死而不能送亡，君请待之，乃徇曰，杨徽者，公徒也，众从之，公自杨门见之，下而巡之，曰，国亡君死，二三子之耻也，岂专孤之罪也。齐乌枝鸣曰：用少莫如齐致死，齐致死莫如去备。彼多兵矣，请皆用剑，从之，华氏北，复即之，厨人濮以裳裹首而荷以走曰，得华登矣，遂败华氏，于新里，翟偻新居于新里，既战，说甲于公，而归华姓居于公里，亦如之，十一月，癸未，公子城以晋师至，曹翰胡会晋荀吴，齐苑何忌，卫公子朝，救宋，丙戌，与华氏战于赭丘，郑翩愿为鹳，其御愿为鹅，子禄御公子城，庄堇为右，于犨御吕封人，华豹张匄为右，相遇，城还，华豹曰，城也，城怒，而反之，将注豹，则关矣，曰，平公之灵，尚辅相余，豹射出其间，将注，则又关矣，曰，不狎鄙，抽矢，城射之，殪，张匄抽殳而下，射之，折股，扶伏而击之，折轸，又射之，死，干犨请一矢，城曰，余言汝于君，封曰，不死伍乘，军之大刑也，干刑而从子，君焉用之，子速诸，乃射之，殪，大败华氏，围诸南里，华亥搏膺而呼，见华貙曰，吾为栾氏矣，貙曰，子无我迋，不幸而后亡，使华登如楚乞师，华貙以车十五乘，徒七十人，犯师而出，食于睢上，哭而送之，乃复入，楚薳越帅师，将逆华氏，大宰犯谏曰，诸侯唯宋事其君，今又争国，释君而臣是助，无乃不可乎，王曰，而告我也，后既许之矣。"}, {"ID": 2843, "text": "蔡侯朱出奔楚，费无极取货于东国，而谓蔡人曰，朱不用命于楚，君王将立东国，若不先从王欲，楚必围蔡，蔡人惧，出朱而立东国，朱诉于楚，楚子将讨蔡，无极曰，平侯与楚有盟，故封其子，有二心，故废之，灵王杀隐大子，其子与君同恶，德君必甚，又使立之，不亦可乎，且废置在君，蔡无他矣。"}, {"ID": 2844, "text": "公如晋，及河鼓叛晋，晋将伐鲜虞，故辞公。"}]}, {"section": 202, "header": "昭公●昭公二十二年", "data": [{"ID": 2845, "text": "二十有二年，春，齐侯伐莒。"}, {"ID": 2846, "text": "宋，华亥，向宁，华定，自宋南里出奔楚。"}, {"ID": 2847, "text": "大蒐于昌间。"}, {"ID": 2848, "text": "夏，四月，乙丑，天王崩，六月，叔鞅如京师葬景王，王室乱。"}, {"ID": 2849, "text": "刘子，单子，以王猛居于皇。"}, {"ID": 2850, "text": "秋，刘子，单子，以王猛入于王城。"}, {"ID": 2851, "text": "冬，十月，王子猛卒。"}, {"ID": 2852, "text": "十有二月，癸酉，朔，日有食之。"}, {"ID": 2853, "text": "二十二年，春，王二月，甲子，齐北郭启帅师伐莒，莒子将战，苑羊牧之谏曰，齐帅贱，其求不多，不如下之，大国不可怒也，弗听，败齐师于寿馀，齐侯伐莒，莒子行成，司马灶如莒莅盟，莒子如齐莅盟，盟于稷门之外，莒于是乎大恶其君。"}, {"ID": 2854, "text": "楚薳越使告于宋曰，寡君闻君有不令之臣，为君忧，无宁以为宗羞，寡君请受而戮之，对曰，孤不佞不能媚于父兄，以为君忧，拜命之辱，抑君臣曰战，君曰，余必臣是助，亦唯命，人有言曰，唯乱门之无过，君若惠保敝邑，无亢不衷，以奖乱人，孤之望也，唯君图之，楚人患之，诸侯之戍谋曰，若华氏知困而致死，楚耻无功而疾战，非吾利也，不如出之，以为楚功，其亦能无为也，巳，救宋而除其害，又何求，乃固请出之，宋人从之，己巳，宋华亥，向宁，华定，华貙，华登，皇奄伤，省臧，士平，出奔楚，宋公使公孙忌为大司马，边卬为大司徒，乐祁为司马，仲几为左师，乐大心为右师，乐挽为大司寇，以靖国人。"}, {"ID": 2855, "text": "王子朝，宾起，有宠于景王，王与宾孟说之，欲立之，刘献公之庶子伯蚡事单穆公，恶宾孟之为人也，愿杀之，又恶王子朝之言，以为乱，愿去之，宾孟适郊，见雄鸡自断其尾，问之侍者曰，自惮其牺也，遽归告王，且曰，鸡其惮为人用乎，人异于是，牺者实用人，人牺实难，己牺何害，王弗应，夏，四月，王田北山，使公卿皆从，将杀单子，刘子，王有心疾，乙丑，崩于荣锜氏，戊辰，刘子挚卒，无子，单子立刘蚡，五月，庚辰，见王，遂攻宾起，杀之，盟群王子于单氏。"}, {"ID": 2856, "text": "晋之取鼓也，既献而反鼓子焉，又叛于鲜虞，六月，荀吴略东阳，使师伪籴者，负甲以息于昔阳之门外，遂袭鼓灭之，以鼓子鸢鞮归，使涉佗守之。"}, {"ID": 2857, "text": "丁巳葬景王王子朝因旧官百工之丧职秩者，与灵景之族以作乱，帅郊要饯之甲，以逐刘子，壬戌，刘子奔扬，单子逆悼王于庄宫，以归，王子还，夜取王以如庄宫，癸亥，单子出，王子还与召庄公谋曰，不杀单旗，不捷，与之重盟，必来背盟，而克者多矣，从之，樊顷子曰，非言也，必不克，遂奉王以追单子，及领，大盟而复，杀挚荒以说，刘子如刘，单子亡，乙丑，奔于平畤，群王子追之，单子杀还，姑，发，弱，鬷，延，定，稠，子朝奔京，丙寅，伐之，京人奔山，刘子入于王城，辛未，巩简公败绩于京，乙亥，甘平公亦败焉，叔鞅至自京师，言王室之乱也，闵马父曰，子朝必不克，其所与者，天所废也，单子欲告急于晋，秋，七月，戊寅，以王如平畤，遂如圃车，次于皇，刘子如刘，单子使王子处守于王城，盟百工于平宫，辛卯，鄩肸伐皇，大败，获鄩肸，壬辰，焚诸王城之市，八月，辛酉，司徒丑以王师败绩于前城，百工叛，己巳，伐单氏之宫，败焉，庚午，反伐之，辛未，伐东圉，冬，十月，丁巳，晋籍谈，荀跞，帅九州之戎，及焦瑕温原之帅，以纳王于王城，庚申，单子刘蚡以王师败绩于郊前，城人败陆浑于社，十一月，乙酉，王子猛卒，不成丧也，己丑，敬王即位，馆于子旅氏。"}, {"ID": 2858, "text": "十二月，庚戌，晋籍谈，荀跞，贾辛，司马督，帅师军于阴，于侯氏，于溪泉，次于社，王师军于泛，于解，次于任人，闰月，晋箕遗，乐徵，右行诡，济师，取前城，军其东南，王师军于京楚，辛丑，伐京，毁其西南。"}]}, {"section": 203, "header": "昭公●昭公二十三年", "data": [{"ID": 2859, "text": "二十有三年，春，王正月，叔孙婼如晋。"}, {"ID": 2860, "text": "癸丑，叔鞅卒。"}, {"ID": 2861, "text": "晋人执我行人叔孙婼。"}, {"ID": 2862, "text": "晋人围郊。"}, {"ID": 2863, "text": "夏，六月，蔡侯东国卒于楚。"}, {"ID": 2864, "text": "秋，七月，莒子庚舆来奔。"}, {"ID": 2865, "text": "戊辰，吴败顿胡，沈，蔡，陈，许，之师于鸡父，胡子髡，沈子逞，灭获陈夏啮。"}, {"ID": 2866, "text": "天王居于狄泉，尹氏立王子朝。"}, {"ID": 2867, "text": "八月，乙未，地震。"}, {"ID": 2868, "text": "冬，公如晋，至河，有疾，乃复。"}, {"ID": 2869, "text": "二十三年，春，王正月，壬寅，朔，二师围郊，癸卯，郊鄩溃，丁未，晋师在平阴，王师在泽邑，王使告间，庚戌还。"}, {"ID": 2870, "text": "邾人城翼，还，将自离姑，公孙锄曰，鲁将御我，欲自武城还，循山而南，徐锄，丘弱，茅地，曰，道下遇雨，将不出，是不归也，遂自离姑，武城人塞其前，断其后之木而弗殊，邾师过之，乃推而蹙之，遂取邾师，获锄弱地，邾人诉于晋，晋人来讨，叔孙婼如晋，晋执人之，书曰，晋人执我行人叔孙婼，言使人也，晋人使与邾大夫坐，叔孙曰，列国之卿，当小国之君，固周制也，邾又夷也，寡君之命介子服回在，请使当之，不敢废周制故也，乃不果坐，韩宣子使邾人取其众，将以叔孙与之，叔孙闻之，去众与兵而朝，士弥牟谓韩宣子曰，子弗良图，而以叔孙与其雠，叔孙必死之，鲁亡叔孙，必亡邾，邾君亡国，将焉归，子虽悔之，何及，所谓盟主，讨违命也，若皆相执，焉用盟主，乃弗与，使各居一馆，士伯听其辞，而诉诸宣子，乃皆执之，士伯御叔孙，从者四人，过邾馆以如吏，先归邾子，士伯曰，以刍荛之难，从者之病，将馆子于都，叔孙旦而立，期焉，乃馆诸箕，舍子服昭伯于他邑，范献子求货于叔孙，使请冠焉，取其冠法，而与之两冠，曰，尽矣，为叔孙故，申丰以货如晋，叔孙曰，见我，吾告女所行货，见而不出，吏人之与叔孙居于箕者，请其吠狗，弗与，及将归，杀而与之食之，叔孙所馆者，虽一日，必葺其墙屋，去之如始至。"}, {"ID": 2871, "text": "夏，四月，乙酉，单子取訾，刘子取墙人，直人，六月，壬午，王子朝入于尹，癸未，尹圉诱刘佗杀之，丙戌，单子从阪道，刘子从尹道，伐尹，单子先至而败，刘子还，己丑，召伯奂，南宫极，以成周人戍尹，庚寅，单子，刘子，樊齐，以王如刘，甲午，王子朝入于王城，次于左巷，秋，七月，戊申，鄩罗纳诸庄宫，尹辛败刘师于唐，丙辰，又败诸鄩，甲子，尹辛取西闱，丙寅，攻蒯，蒯溃。"}, {"ID": 2872, "text": "莒子庚舆虐而好剑，苟铸剑，必试诸人，国人患之，又将叛，齐乌存帅国人以逐之，庚舆将出，闻乌存执殳而立于道左，惧，将止死，苑羊牧之曰，君过之，乌存以力闻可矣，何必以弑君成名，遂来奔，齐人纳郊公。"}, {"ID": 2873, "text": "吴人伐州来，楚薳越帅师，及诸侯之师，奔命救州来，吴人御诸锺离，子瑕卒，楚师熸，吴公子光曰，诸侯从于楚者众，而皆小国也，畏楚而不获巳，是以来，吾闻之曰，作事威克其爱，虽小必济，胡沈之君幼而狂，陈大夫啮壮而顽，顿与许蔡疾楚政，楚令尹死，其师熸，帅贱多宠，政令不壹，七国同役而不同心，帅贱而不能整，无大威命，楚可败也，若分师先以犯胡沈与陈，必先奔，三国败，诸侯之师乃摇心矣，诸侯乖乱，楚必大奔，请先者去备薄威，后者敦陈整旅，吴子从之，戊辰，晦，战于鸡父，吴子以罪人三千，先犯胡沈与陈，三国争之，吴为三军以系于后，中军从王，光帅右，掩馀帅左，吴罪之人，或奔或止，三国乱，吴师击之，三国败，获胡沈之君，及陈大夫，舍胡沈之囚，使奔许与蔡顿，曰，吾君死矣，师噪而从之，三国奔，楚师大奔，书曰，胡子髡，沈子逞，灭，获陈夏啮，君臣之辞也，不言战，楚未陈也。"}, {"ID": 2874, "text": "八月，丁酉，南宫极震，苌弘谓刘文公曰，君其勉之，先君之力可济也，周之亡也，其三川震，今西王之大臣亦震，天弃之矣，东王必大克。"}, {"ID": 2875, "text": "楚大子建之母在郹，召吴人而启之，冬，十月，甲申，吴大子诸樊入郹，取楚夫人，与其宝器以归，楚司马薳越追之，不及，将死，众曰，请遂伐吴以徼之，薳越曰，再败君师，死且有罪，亡君夫人，不可以莫之死也，乃缢于薳澨。"}, {"ID": 2876, "text": "公为叔孙故如晋，及河，有疾而复。"}, {"ID": 2877, "text": "楚囊瓦为令尹，城郢，沈尹戌曰，子常必亡郢，苟不能卫，城无益也，古者天子守在四夷，天子卑，守在诸侯，诸侯守在四邻，诸侯卑，守在四竟，慎其四竟，结其四援，民狎其野，三务成功，民无内忧，而又无外惧，国焉用城，今吴是惧，而城于郢，守巳小矣，卑之不获，能无亡乎，昔梁伯沟其公宫而民溃，民弃其上，不亡何待，夫正其疆埸，修其土田，险其走集，亲其民人，明其伍候，信其邻国，慎其官守，守其交礼，不僭不贪，不懦不耆，完其守备，以待不虞，又何畏矣，诗曰，无念尔祖，聿修厥德，无亦监乎，若敖蚡冒，至于武文，土不过同，慎其四竟，犹不城郢，今土数圻而郢是城，不亦难乎。"}]}, {"section": 204, "header": "昭公●昭公二十四年", "data": [{"ID": 2878, "text": "二十四年，春，王三月，丙戌，仲孙貜卒。"}, {"ID": 2879, "text": "婼至自晋。"}, {"ID": 2880, "text": "夏，五月，乙未，朔，日有食之。"}, {"ID": 2881, "text": "秋，八月，大雩。"}, {"ID": 2882, "text": "丁酉，杞伯郁厘卒。"}, {"ID": 2883, "text": "冬，吴灭巢。"}, {"ID": 2884, "text": "葬杞平公。"}, {"ID": 2885, "text": "二十四年，春，王正月，辛丑，召简公，南宫嚚，以甘桓公见王子朝，刘子谓苌弘曰，甘氏又往矣，对曰，何害，同德度义，大誓曰，纣有亿兆夷人，亦有离德，余有乱臣十人，同心同德，此周所以兴也，君其务德，无患无人，戊午，王子朝入于邬。"}, {"ID": 2886, "text": "晋士弥牟逆叔孙于箕，叔孙使梁其胫待于门内，曰，余左顾而咳，乃杀之，右顾而笑，乃止，叔孙见士伯，士伯曰，寡君以为盟主之故，是以久子，不腆敝邑之礼，将致诸从者，使弥牟逆吾子，叔孙受礼而归，二月，婼至自晋，尊晋也。"}, {"ID": 2887, "text": "三月，庚戌，晋侯使士景伯莅问周故，士伯立于乾祭，而问于介众，晋人乃辞王子朝，不纳其使。"}, {"ID": 2888, "text": "夏，五月，乙未，朔，日有食之，梓慎曰，将水，昭子曰，旱也，日过分，无阳犹不克，克必甚，能无旱乎，阳不克莫，将积聚也。"}, {"ID": 2889, "text": "六月，壬申，王子朝之师，攻瑕及杏，皆溃，郑伯如晋，子大叔相，见范献子，献子曰，若王室何，对曰，老夫其国家不能恤，敢及王室，抑人亦有言曰，嫠不恤其纬，而忧宗周之陨，为将及焉，今王室实蠢蠢焉，吾小国惧矣，然大国之忧也，吾侪何知焉，吾子其早图之，诗曰，瓶之罄矣，惟罍之耻，王室之不宁，晋之耻也，献子惧，而与宣子图之，乃徵会于诸侯，期以明年，秋，八月，大雩，旱也。"}, {"ID": 2890, "text": "冬，十月，癸酉，王子朝用成周之宝圭于河，甲戌，津人得诸河上，阴不佞以温人南侵，拘得玉者，取其玉，将卖之，则为石，王定而献之，与之东訾。"}, {"ID": 2891, "text": "楚子为舟师，以略吴疆，沈尹戌曰，此行也，楚必亡邑，不抚民而劳之，吴不动而速之，吴踵楚，而疆埸无备，邑能无亡乎，越大夫胥犴劳王于豫章之汭，越公子仓归王乘舟，仓及寿梦帅师从王，王及圉阳而还，吴人踵楚，而边人不备，遂灭巢及锺离而还，沈尹戌曰，亡郢之始，于此在矣，王壹动而亡二姓之帅，几如是而不及郢，诗曰，谁生厉阶，至今为梗，其王之谓乎。"}]}, {"section": 205, "header": "昭公●昭公二十五年", "data": [{"ID": 2892, "text": "二十有五年，春，叔孙婼如宋。"}, {"ID": 2893, "text": "夏，叔诣会晋赵鞅，宋乐大心，卫北宫喜，郑游吉，曹人，邾人，滕人，薛人，小邾人，于黄父。"}, {"ID": 2894, "text": "有鸜鹆来巢。"}, {"ID": 2895, "text": "秋，七月，上辛，大雩，季辛，又雩。"}, {"ID": 2896, "text": "九月，巳月己亥，公孙于齐，次于阳州，齐侯唁公于野井。"}, {"ID": 2897, "text": "冬，十月，戊辰，叔孙婼卒。"}, {"ID": 2898, "text": "十有一月，己亥，宋公佐卒于曲棘，十有二月，齐侯取郓。"}, {"ID": 2899, "text": "二十五年，春，叔孙婼聘于宋，桐门右师见之，语卑宋大夫，而贱司城氏，昭子告其人曰，右师其亡乎，君子贵其身，而后能及人，是以有礼，今夫子卑其大夫，而贱其宗，是贱其身也，能有礼乎，无礼必亡，宋公享昭子，赋新宫，昭子赋车辖，明日宴，饮酒乐，宋公使昭子右坐，语相泣也，乐祁佐退而告人曰，今兹君与叔孙，其皆死乎。吾闻之，哀乐而乐哀，皆丧心也，心之精爽，是谓魂魄，魂魄去之，何以能久。"}, {"ID": 2900, "text": "季公若之姊为小邾夫人，生宋元夫人，生子，以妻季平子，昭子如宋聘，且逆之，公若从，谓曹氏勿与，鲁将逐之，曹氏告公，公告乐祁，乐祁曰，与之如是，鲁君必出，政在季氏三世矣，鲁君丧政四公矣，无民而能逞其志者，未之有也，国君是以镇抚其民，诗曰，人之云亡，心之忧矣，鲁君失民焉，焉得逞其志，靖以待命犹可，动必忧。"}, {"ID": 2901, "text": "夏，会于黄父，谋王室也，赵简子令诸侯之大夫输王粟，具戌人，曰，明年将纳王，子大叔见赵简子，简子问揖让周旋之礼焉，对曰，是仪也，非礼也，简子曰，敢问何谓礼，对曰，吉也闻诸先大夫子产曰，夫礼，天之经也，地之义也，民之行也，天地之经，而民实则之，则天之明，因地之性，生其六气，用其五行，气为五味，发为五色，章为五声，淫则昏乱，民失其性，是故为礼以奉之，为六畜，五牲，三牺，以奉五味，为九文，六采，五章，以奉五色，为九歌，八风，七音，六律，以奉五声，为君臣上下，以则地义，为夫妇外内，以经二物，为父子，兄弟，姑姊，甥舅，昏媾，姻亚，以象天明，为政事，庸力行务，以从四时，为刑罚，威狱，使民畏忌，以类其震曜杀戮，为温，慈，惠，和，以效天之生殖，长育，民有好恶喜怒哀乐，生于六气，是故审则宜类，以制六志，哀有哭泣，乐有歌舞，喜有施舍，怒有战斗，喜生于好，怒生于恶，是故审行信令，祸福赏罚，以制死生，生，好物也，死，恶物也，好物乐也，恶物哀也，哀乐不失，乃能协于天地之性，是以长久，简子曰，甚哉礼之大也，对曰，礼上下之纪，天地之经纬也，民之所以生也，是以先王尚之，故人之能自曲直以赴礼者，谓之成人，大不亦宜乎，简子曰，鞅也，请终身守此言也，宋乐大心曰，我不输粟，我于周为客，若之何使客，晋士伯曰，自践土以来，宋何役之不会，而何盟之不同，曰，同恤王室，子焉得辟之，子奉君命以会大事，而宋背盟，无乃不可乎，右师不敢对，受牒而退，士伯告简子曰，宋右师必亡，奉君命以使，而欲背盟以干盟主，无不祥大焉。"}, {"ID": 2902, "text": "有鸜鹆来巢，书所无也，师己曰，异哉，吾闻文武之世，童谣有之曰，鸲之鹆之，公出辱之，鸲鹆之羽，公在外野，往馈之马，鸲鹆跦跦，公在乾侯，徵褰与襦，鸲鹆之巢，远哉遥遥，稠父丧劳，宋父以骄，鸲鹆鸲鹆，往歌来哭，童谣有是，今鸲鹆来巢，其将及乎。"}, {"ID": 2903, "text": "秋，书再雩，旱甚也，初，季公鸟娶妻于齐，鲍文子，生甲，公鸟死，季公亥，与公思展，与公鸟之臣申夜姑，相其室，及季姒与饔人檀通，而惧，乃使其妾抶己，以示秦遄之妻，曰，公若欲使余，余不可而抶余，又诉于公甫，曰，展与夜姑将要余，秦姬以告公之，公之与公甫告平子，平子拘展于卞，而执夜姑，将杀之，公若泣而哀之，曰，杀是，是杀余也，将为之请，平子使竖勿内，日中不得请，有司逆命，公之使速杀之，故公若怨平子，季郈之鸡斗，季氏介其鸡，郈氏为之金距，平子怒，益宫于郈氏，且让之，故郈昭伯亦怨平子，臧昭伯之从弟会，为谗于臧氏，而逃于季氏，臧氏执旃，平子怒，拘臧氏老，将褅于襄公，万者二人，其众万于季氏，臧孙曰，此之谓不能庸先君之庙，大夫遂怨平子，公若献弓于公为，且与之出射于外，而谋去季氏，公为告公果，公贲，公果，公贲，使侍人僚柤告公，公寝，将以戈击之，乃走，公曰，执之，亦无命也，惧而不出，数月不见，公不怒，又使言，公执戈以惧之，乃走，又使言，公曰，非小人之所及也，公果自言，公以告臧孙，臧孙以难，告郈孙，郈孙以可劝，告子家懿伯，懿伯曰，谗人以君徼幸，事若不克，君受其名，不可为也，舍民数世以求克，事不可必也，且政在焉，其难图也，公退之，辞曰，臣与闻命矣，言若泄，臣不获死，乃馆于公，叔孙昭子如阚，公居于长府，九月，戊戌，伐季氏，杀公之于门，遂入之，平子登台而请，曰，君不察臣之罪，使有司讨臣以干戈，臣请待于沂上以察罪弗许，请囚于费，弗许，请以五乘亡，弗许，子家子曰，君其许之，政自之出久矣，隐民多取食焉，为之徒者众矣，日入慝作，弗可知也，众怒不可蓄也，蓄而弗治，将薀，薀蓄民将生心，生心同求将合，君必悔之，弗听，郈孙曰，必杀之，公使郈孙逆孟懿子，叔孙氏之司马鬷戾，言于其众，曰，若之何，莫对，又曰，我家臣也，不敢知国，凡有季氏与无于我孰利，皆曰，无季氏，是无叔孙氏也，鬷戾曰，然则救诸，帅徒以往，陷西北隅以入，公徒释甲，执冰而踞，遂逐之，孟氏使登西北隅，以望季氏，见叔孙氏之旌，以告，孟氏执郈昭伯，杀之于南门之西，遂伐公徒，子家子曰，诸臣伪劫君者，而负罪以出，君止，意如之事君也，不敢不改，公曰，余不忍也，与臧孙如墓谋，遂行，己亥，公孙于齐，次于阳州，齐侯将唁公于平阴，公先至于野井，齐侯曰，寡人之罪也，使有司待于平阴，为近故也，书曰，公孙于齐次于阳州，齐侯唁公于野井，礼也，将求于人，则先下之，礼之善物也，齐侯曰，自莒疆以西，请致千社，以待君命。寡人将帅敝赋，以从执事，唯命是听。君之忧，寡人之忧也，公喜，子家子曰，天禄不再，天若胙君，不过周公，以鲁足矣，失鲁而以千社为臣，谁与之立，且齐君无信，不如早之，晋弗从，臧昭伯率从者将盟。载书曰：戮力壹心，好恶同之，信罪之有无。缱绻从公，无通外内，以公命示子家子，子家子曰，如此，吾不可以盟羁也，不佞，不能与二三子同心，而以为皆有罪，或欲通外内，且欲去君，二三子好亡而恶定，焉可同也，陷君于难，罪孰大焉，通外内而去君，君将速入，弗通何为，而何守焉，乃不与盟，昭子自阚归，见平子，平子稽颡曰，子若我何，昭子曰，人谁不死，子以逐君成名，子孙不忘，不亦伤乎，将若子何，平子曰，苟使意如得改事君，所谓生死而肉骨也，昭子从公于齐，与公言，子家子命适公馆者执之，公与昭子言于幄内，曰，将安众而纳公，公徒将杀昭子，伏诸道，左师展告公，公使昭子自铸归，平子有异志，冬，十月，辛酉，昭子齐于其寝，使祝宗祈死，戊辰，卒，左师展将以公乘马而归，公徒执之。"}, {"ID": 2904, "text": "壬申，尹文公涉于巩，焚东訾，弗克。"}, {"ID": 2905, "text": "十一月，宋公元公将为公故如晋，梦大子栾即位于庙，已与平公，服而相之，旦召六卿，公曰，寡人不佞，不能事父兄，以为二三子忧，寡人之罪也，若以群子之灵，获保首领以殁，唯是楄柎所以藉干者，请无及先君，仲几对曰，君若以社稷之故，私降昵宴，群臣弗敢知，若夫宋国之法，死生之度，先君有命矣，群臣以死守之，弗敢失队，臣之失职，常刑不赦，臣不忍其死，君命祗辱，宋公遂行，己亥，卒于曲棘。"}, {"ID": 2906, "text": "十二月，庚辰，齐侯围郓。"}, {"ID": 2907, "text": "初，臧昭伯如晋，臧会窃其宝龟偻句，以卜为信与僭，僭吉，臧氏老将如晋问，会请往，昭伯问家故，尽对，及内子与母弟叔孙，则不对，再三问，不对，归，及郊，会逆，问，又如初，至，次于外而察之，皆无之，执而戮之，逸奔郈，郈鲂假使为贾正焉，计于季氏，臧氏使五人，以戈楯伏诸桐汝之闾，会出逐之，反奔，执诸季氏中门之外，平子怒曰，何故以兵入吾门，拘臧氏老，季臧有恶，及昭伯从公，平子立臧会，会曰，偻句不余欺也。"}, {"ID": 2908, "text": "楚子使薳射城州屈，复茄人焉，城丘皇，迁訾人焉，使熊相禖郭巢，季然郭卷，子大叔闻之，曰，楚王将死矣，使民不安其土，民必忧，忧将及王，弗能久矣。"}]}, {"section": 206, "header": "昭公●昭公二十六年", "data": [{"ID": 2909, "text": "二十有六年，春，王正月，葬宋元公。"}, {"ID": 2910, "text": "三月，公至自齐，居于郓。"}, {"ID": 2911, "text": "夏，公围成。"}, {"ID": 2912, "text": "秋，公会齐侯，莒子，邾子，杞伯，盟于鄟陵，公至自会，居于郓。"}, {"ID": 2913, "text": "九月，庚申，楚子居卒。"}, {"ID": 2914, "text": "冬，十月，天王入于成周，尹氏，召伯，毛伯，以王子朝奔楚。"}, {"ID": 2915, "text": "二十六年，春，王正月，庚申，齐侯取郓。"}, {"ID": 2916, "text": "葬宋元公，如先君，礼也。"}, {"ID": 2917, "text": "三月，公至自齐，处于郓，言鲁地也，夏，齐侯将纳公，命无受鲁货，申丰从女贾，以币锦二两，缚一如瑱，适齐师，谓子犹之人高齮，能货子犹，为高氏后，粟五千庾，高齮以锦示子犹，子犹欲之，齮曰，鲁人买之，百两一布，以道之不通，先入币财，子犹受之，言于齐侯曰，群臣不尽力于鲁君者，非不能事君也，然据有异焉，宋元公为鲁君如晋，卒于曲棘，叔孙昭子求纳其君，无疾而死，不知天之弃鲁耶，抑鲁君有罪于鬼神，故及此也，君若待于曲棘，使群臣从鲁君以卜焉，若可，师有济也，君而继之，兹无敌矣，若其无成，君无辱焉，齐侯从之，使公子锄帅师从公成大夫，公孙朝谓平子曰，有都以卫国也，请我受师，许之，请纳质，弗许，曰，信女足矣，告于齐师曰，孟氏，鲁之敝室也，用成已甚，弗能忍也，请息肩于齐，齐师围成，成人伐齐师之饮马于淄者，曰，将以厌众，鲁成备而后告，曰，不胜众，师及齐师战于炊鼻，齐子渊捷从泄声子，射之中楯瓦，繇朐汏，輈匕入者三寸，声子射其马，斩鞅，殪，改驾人以为鬷戾也，而助之，子车曰，齐人也，将击子车，子车射之，殪，其御曰，又之，子车曰，众可惧也，而不可怒也，子囊带从野泄，叱之，泄曰，军无私怒，报乃私也，将亢子，又叱之，亦叱之，冉竖射陈武子，中手，失弓而骂，以告平子曰，有君子白皙，鬒须眉，甚口，平子曰，必子强也，无乃亢诸，对曰，谓之君子，何敢亢之，林雍羞为颜鸣右，下，苑何忌取其耳，颜鸣去之，苑子之御曰，视下顾，苑子刜林雍，断其足，鑋而乘于他车以归，颜鸣三入齐师，呼曰，林雍乘。"}, {"ID": 2918, "text": "四月，单子如晋告急，五月，戊午，刘人败王城之师于尸氏，戊辰，王城人，刘人，战于施谷，刘师败绩。"}, {"ID": 2919, "text": "秋，盟于剸陵，谋纳公也。"}, {"ID": 2920, "text": "七月，己巳，刘子以王出，庚午，次于渠，王城人焚刘，丙子，王宿于褚氏，丁丑，王次于萑谷，庚辰，王入于胥靡，辛巳，王次于滑，晋知跞，赵鞅，帅师纳王，使汝宽守关塞。"}, {"ID": 2921, "text": "九月，楚平王卒，令尹子常欲立子西，曰，大子壬弱，其母非适也，王子建实聘之，子西长而好善，立长则顺，建善则治，王顺国治，可不务乎，子西怒曰，是乱国而恶君王也，国有外援，不可渎也，王有适嗣，不可乱也，败亲速雠乱嗣不祥，我受其名，赂吾以天下，吾滋不从也，楚国何为，必杀令尹，令尹惧，乃立昭王。"}, {"ID": 2922, "text": "冬，十月，丙申，王起师于滑，辛丑，在郊，遂次于尸，十一月，辛酉，晋师克巩，召伯盈逐王子朝，王子朝及召氏之族，毛氏得，尹氏固，南宫嚚，奉周之典籍，以奔楚，阴忌奔莒以叛，召伯逆王于尸，及刘子单子盟，遂军圉泽，次于堤上，癸酉，王入于成周，甲戌，盟于襄宫，晋师成公般戍周而还，十二月，癸未，王入于庄宫，王子朝使告于诸侯曰，昔武王克殷，成王靖四方，康王息民，并建母弟，以蕃屏周，亦曰，吾无专享文武之功，且为后人之迷败倾覆，而溺入于难，则振救之，至于夷王，王愆于厥身，诸侯莫不并走其望，以祈王身，至于厉王，王心戾虐，万民弗忍，居王于彘，诸侯释位，以间王政，宣王有志，而后效官，至于幽王，天不吊周，王昏不若，用愆厥位，携王奸命，诸侯替之，而建王嗣，用迁郏鄏，则是兄弟之能用力于王室也，至于惠王，天不靖周，生颓祸心，施于叔带，惠襄辟难，越去王都，则有晋郑，咸黜不端，以绥定王家，则是兄弟之能率先王之命也，在定王六年，秦人降妖，曰，周其有髭王，亦克能修其职，诸侯服享，二世共职，王室其有间王位，诸侯不图，而受其乱灾，至于灵王，生而有髭，王甚神圣，无恶于诸侯，灵王景王，克终其世，今王室乱，单旗，刘狄，剥乱天下，壹行不若，谓先王何常之有，唯余心所命，其谁敢请之，帅群不吊之人，以行乱于王室，侵欲无厌，规求无度，贯渎鬼神，慢弃刑法，倍奸齐盟，傲很威仪，矫诬先王，晋为不道，是摄是赞，思肆其罔极，兹不谷震荡播越，窜在荆蛮，未有攸砥，若我一二兄弟甥舅，奖顺天法，无助狡猾，以从先王之命，毋速天罚，赦图不谷，则所愿也，敢尽布其腹心，及先王之经，而诸侯实深图之，昔先王之命曰，王后无适，则择立长，年钧以德，德钧以卜，王不立爱，公卿无私，古之制也，穆后及大子寿，早天即世，单刘赞私立少，以间先王，亦唯伯仲叔季图之，闵马父闻子朝之辞曰，文辞以行礼也，子朝干景之命，远晋之大，以专其志，无礼甚矣，文辞何为。"}, {"ID": 2923, "text": "齐有彗星，齐侯使禳之，晏子曰，无益也，祇取诬焉，天道不谄不贰，其命若之何，禳之，且天之有彗也，以除秽也，君无秽德，又何禳焉，若德之秽，禳之何损，诗曰，惟此文王，小心翼翼，昭事上帝，聿怀多福。厥德不回。以受方国，君无违德，方国将至，何患于彗，诗曰，我无所监，夏后及商，用乱之故，民卒流亡，若德回乱，民将流亡，祝史之为，无能补也，公说，乃止，齐侯与晏子坐于路寝，公叹曰，美哉室，其谁有此乎，晏子曰，敢问何谓也，公曰，吾以为在德，对曰，如君之言，其陈氏乎，陈氏虽无大德，而有施于民，豆区釜锺之数，其取之公也薄，其施之民也厚，公厚敛焉，陈氏厚施焉，民归之矣，诗曰，虽无德与女，式歌且舞，陈氏之施，民歌舞之矣，后世若少惰陈氏而不亡，则国其国也已，公曰，善哉，是可若何，对曰，唯礼可以已之，在礼家施不及国，民不迁晨，不移工，贾不变士，不滥官，不滔大夫，不收公利，公曰，善哉，我不能矣，吾今而后知礼之可以为国也，对曰，礼之可以为国也久矣，与天地并，君令臣共，父慈子孝，兄爱弟敬，夫和妻柔，姑慈妇听，礼也，君令而不违，臣共而不贰，父慈而教，子孝而箴，兄爱而友，弟敬而顺，夫和而义，妻柔而正，姑慈而从，妇听而婉，礼之善物也，公曰善哉，寡人今而后闻此，礼之上也，对曰，先王所禀于天地，以为其民也，是以先王上之。"}]}, {"section": 207, "header": "昭公●昭公二十七年", "data": [{"ID": 2924, "text": "二十有七年，春，公如齐，公至自齐，居于郓。"}, {"ID": 2925, "text": "夏，四月，吴弑其君僚。"}, {"ID": 2926, "text": "楚杀其大夫郤宛。"}, {"ID": 2927, "text": "秋，晋士鞅，宋乐祁犁，卫北宫喜，曹人，邾人，滕人，会于扈。"}, {"ID": 2928, "text": "冬，十月，曹伯午卒。"}, {"ID": 2929, "text": "邾快来奔。"}, {"ID": 2930, "text": "公如齐，公至自齐，居于郓。"}, {"ID": 2931, "text": "二十七年，春，公如齐，公至自齐，处于郓，言在外也。"}, {"ID": 2932, "text": "吴子欲因楚丧而伐之，使公子掩馀，公子烛庸，帅师围潜。"}, {"ID": 2933, "text": "使延州来季子聘于上国，遂聘于晋，以观诸侯，楚莠尹然，工尹麇，帅师救潜，左司马沈尹戌，帅都君子与王马之属，以济师，与吴师遇于穷，令尹子常以舟师及沙汭而还，左尹郤宛，工尹寿，帅师至于潜，吴师不能退，吴公子光曰，此时也，弗可失也，告鱄设诸曰，上国有言曰，不索何获，我王嗣也，吾欲求之，事若克，季子虽至，不吾废也，鱄设诸曰，王可弑也，母老子弱，是无若我何，光曰，我尔身也，夏，四月，光伏甲于堀室而享王，王使甲坐于道，及其门，门阶户席，皆王亲也，夹之以铍，羞者献体改服于门外，执羞者坐行而入，执铍者夹承之，及体以相授也，光伪足疾，入于堀室，鱄设诸置剑于鱼中以进，抽剑刺王，铍交于胸，遂弑王，阖庐以其子为卿，季子至曰，苟先君无废祀，民人无废主，社稷有奉，国家无倾，乃吾君也，吾谁敢怨，哀死事生，以待天命，非我生乱，立者从之，先人之道也，复命哭墓，复位而待，吴公子掩馀奔徐，公子烛庸奔锺吾，楚师闻吴乱而还。"}, {"ID": 2934, "text": "郤宛直而和，国人说之，鄢将师为右领，与费无极比而恶之，令尹子常贿而信谗，无极谮郤宛焉，谓子常曰，子恶欲饮子酒，又谓子恶，令尹欲饮酒于子氏，子恶曰，我贱人也，不足以辱令尹，令尹将必来辱，为惠巳甚，吾无以酬之，若何，无极曰，令尹好甲兵，子出之，吾择焉，取五甲五兵，曰，置诸门，令尹至，必观之，而从以酬之，及飨日，帷诸门左，无极谓令尹曰，吾几祸子，子恶将为子不利，甲在门矣，子必无往，且此役也，吴可以得志，子恶取赂焉而还，又误群帅，使退其师，曰，乘乱不祥，吴乘我丧，我乘其乱，不亦可乎，令尹使视郤氏，则有甲焉，不往，召鄢将师而告之，将师退，遂令攻郤氏，且爇之，子恶闻之，遂自杀也，国人弗爇，令曰，不爇郤氏，与之同罪，或取一编菅焉，或取一秉秆焉，国人投之，遂弗爇也，令尹炮之，尽灭郤氏之族党，杀阳令终，与其弟完，及佗，与晋，陈，及其子弟，晋陈之族，呼于国曰，鄢氏费氏，自以为王，专祸楚国，弱寡王室，蒙王与令尹，以自利也，令尹尽信之矣，国将如何，令尹病之。"}, {"ID": 2935, "text": "秋，会于扈，令成周，且谋纳公也，宋卫皆利纳公，固请之，范献子取货于季孙，谓司城子梁与北宫贞子曰，季孙未知其罪，而君伐之，请囚请亡，于是乎不获，君又弗克，而自出也，夫岂无备而能出君乎，季氏之复，天救之也，休公徒之怒，而启叔孙氏之心，不然，岂其伐人而说甲执冰以游，叔孙氏惧祸之滥，而自同于季氏，天之道也，鲁君守齐，三年而无成，季氏甚得其民，淮夷与之，有十年之备，有齐楚之援，有天之赞，有民之助，有坚守之心，有列国之权，而弗敢宣也，事君如在国，故鞅以为难，二子皆图国者也，而欲纳鲁君，鞅之愿也，请从二子以围鲁，无成，死之，二子惧，皆辞，乃辞小国，而以难复，孟懿子阳虎伐郓，郓人将战，子家子曰，天命不慆久矣，使君亡者，必此众也，天既祸之，而自福也，不亦难乎，犹有鬼神，此必败也，呜呼，为无望也夫，其死于此乎，公使子家子如晋，公徒败于且知。"}, {"ID": 2936, "text": "楚郤宛之难，国言未已，进胙者莫不谤令尹，沈尹戌言于子常曰，夫左尹与中厩尹，莫知其罪，而子杀之，以兴谤讟，至于今不已，戌也惑之，仁者杀人以掩谤，犹弗为也，今吾子杀人以兴谤，而弗图，不亦异乎，夫无极，楚之谗人也，民莫不知，去朝吴，出蔡侯宋，丧太子建，杀连尹奢，屏王之耳目，使不聪明，不然，平王之温惠共俭，有过成庄，无不及焉，所以不获诸侯，迩无及也，今又杀三不辜，以兴大谤，几及子矣，子而不图，将焉用之，夫鄢将师矫子之命，以灭三族，国之良也，而不愆位，吴新有君，疆埸日骇，楚国若有大事，子其危哉，知者除谗以自安也，今子爱谗以自危也，甚矣其惑也，子常曰，是瓦之罪，敢不良图，九月，己未，子常杀费无极与鄢将师，尽灭其族，以说于国，谤言乃止。"}, {"ID": 2937, "text": "冬，公如齐，齐侯请飨之子家子曰，朝夕立于其朝，又何飨焉，其饮酒也，乃饮酒，使宰献而请安，子仲之子曰重，为齐侯夫人，曰，请使重见，子家子乃以君出，十二月，晋籍秦致诸侯之戍于周，鲁人辞以难。"}]}, {"section": 208, "header": "昭公●昭公二十八年", "data": [{"ID": 2938, "text": "二十有八年，春，王三月，葬曹悼公。"}, {"ID": 2939, "text": "公如晋，次于乾侯。"}, {"ID": 2940, "text": "夏，四月，丙戌，郑伯宁卒。"}, {"ID": 2941, "text": "六月，葬郑定公。"}, {"ID": 2942, "text": "秋，七月，癸巳，滕子宁卒，冬，葬滕悼公。"}, {"ID": 2943, "text": "二十八年，春，公如晋，将如乾侯，子家子曰，有求于人，而即其安，人孰矜之，其造于竟，弗听，使请逆于晋，晋人曰，天祸鲁国，君淹恤在外，君亦不使一个，辱在寡人，而即安于甥舅，其亦使逆君，使公复于竟而后逆之，晋祁胜与邬臧通室，祁盈将执之，访于司马叔游，叔游曰，郑书有之，恶直丑正，实蕃有徒，无道立矣，子惧不免，诗曰，民之多辟，无自立辟，姑已若何，盈曰，祁氏私有讨，国何有焉，遂执之，祁胜赂荀跞，荀跞为之言于晋侯，晋侯执祁盈，祁盈之臣曰，钧将皆死，憖使吾君闻胜与臧之死也以为快，乃杀之，夏，六月，晋杀祁盈及杨食我，食我，祁盈之党也，而助乱，故杀之，遂灭祁氏，羊舌氏，初，叔向欲娶于申公巫臣氏，其母欲娶其党，叔向曰，吾母多而庶鲜，吾惩舅氏矣，其母曰，子灵之妻，杀三夫，一君，一子，而亡一国，两卿矣，可无惩乎，吾闻之，甚美必有甚恶，是郑穆少妃，姚子之子，子貉之妹也，子貉早死无后，而天锺美于是，将必以是，大有败也，昔有仍氏生女，黰黑，而甚美，光可以鉴，名曰玄妻，乐正后夔取之，生伯封，实有豕心，贪惏无餍，忿纇无期，谓之封豕，有穷后羿灭之，夔是以不祀，且三代之亡，共子之废，皆是物也。女何以为哉？夫有尤物，足以移人，苟非德义，则必有祸，叔向惧，不敢取，平公强使取之，生伯石，伯石始生，子容之母走谒诸姑，曰，长叔姒生男，姑视之，及堂，闻其声而还，曰，是豺狼之声也，狼子野心，非是，莫丧羊舌氏矣，遂弗视。"}, {"ID": 2944, "text": "秋，晋韩宣子卒，魏献子为政，分祁氏之田，以为七县，分羊舌氏之田，以为三县，司马弥牟为邬大夫，贾辛为祁大夫，司马乌为平陵大夫，魏戊为梗阳大夫，知徐吾为涂水大夫，韩固为马首大夫，孟丙为盂大夫，乐霄为铜鞮大夫，赵朝为平阳大夫，僚安为杨氏大夫，谓贾辛，司马乌，为有力于王室，故举之，谓知徐吾，赵朝，韩固，魏戊，馀子之不失职，能守业者也，其四人者，皆受县而后见于魏子，以贤举也，魏子谓成鱄，吾与戊也县，人其以我为党乎，对曰，何也，戊之为人也，远不忘君，近不逼同，居利思义，在约思纯，有守心而无淫行，虽与之县不亦可乎，昔武王克商，光有天下，其兄弟之国者，十有五人，姬姓之国者，四十人，皆举亲也，夫举无他，唯善所在，亲疏一也，诗曰，唯此文王，帝度其心，莫其德音，其德克明，克明克类，克长克君，王此大国，克顺克比，比于文王，其德靡悔，既受帝祉，施于孙子，心能制义曰度，德正应和曰莫，照临四方曰明，勤施无私曰类，教诲不倦曰长，赏庆刑威曰君，慈和遍服曰顺，择善而从之曰比，经纬天地曰文，九德不愆，作事无悔，故袭天禄，子孙赖之，主之举也，近文德矣，所及其远哉，贾辛将适其县，见于魏子，魏子曰，辛来，昔叔向适郑，鬷蔑恶欲观叔向，从使之收器者，而往立于堂下，一言而善，叔向将饮酒，闻之曰，必鬷明也，下执其手，以上曰，昔贾大夫恶，娶妻而美，三年不言不笑，御以如皋，射雉获之，其妻始笑而言，贾大夫曰，才之不可以已，我不能射，女遂不言不笑夫，今子少不扬，子若无言，吾几失子矣，言不可以已也如是，遂如故知，今女有力于王室，吾是以举女，行乎敬之哉，毋堕乃力，仲尼闻魏子之举也，以为义，曰，近不失亲，远不失举，可谓义矣，又闻其命贾辛也，以为忠，诗曰，永言配命，自求多福，忠也，魏子之举也，义其命也，忠其长有后于晋国乎。"}, {"ID": 2945, "text": "冬，梗阳人有狱，魏戊不能断，以狱上其大宗，赂以女乐，魏子将受之，魏戊谓阎没女宽曰，主以不贿，闻于诸侯，若受梗阳，人贿莫甚焉，吾子必谏，皆许诺，退朝待于庭，馈入召之，比置三叹，既食使坐，魏子曰，吾闻诸伯叔谚曰，唯食忘忧，吾子置食之间，三叹何也，同辞而对曰，或赐二小人酒，不夕食，馈之始至，恐其不足，是以叹，中置自咎曰，岂将军食之，而有不足，是以再叹，及馈之毕，愿以小人之腹，为君子之心，属厌而已，献子辞梗阳人。"}]}, {"section": 209, "header": "昭公●昭公二十九年", "data": [{"ID": 2946, "text": "二十有九年，春，公至自乾侯，居于郓，齐侯使高张来唁公。"}, {"ID": 2947, "text": "公如晋，次于乾侯。"}, {"ID": 2948, "text": "夏，四月，庚子，叔诣卒。"}, {"ID": 2949, "text": "秋，七月。"}, {"ID": 2950, "text": "冬，十月，郓溃。"}, {"ID": 2951, "text": "二十九年，春，公至自乾侯，处于郓，齐侯使高张来唁公，称主君，子家子曰，齐卑君矣，君祇辱焉，公如乾侯。"}, {"ID": 2952, "text": "三月，己卯，京师杀召伯盈，尹氏固，及原伯鲁之子，尹固之复也，有妇人遇之周郊，尤之曰，处则劝人为祸，行则数日而反，是夫也，其过三岁乎，夏，五月，庚寅，王子赵车入于鄻以叛，阴不佞败之。"}, {"ID": 2953, "text": "平子每岁贾马，具从者之衣屦，而归之于乾侯，公执归马者卖之，乃不归马，卫侯来献其乘马，曰启服，堑而死，公将为之椟，子家子曰，从者病矣，请以食之，乃以帏裹之，公赐公衍羔裘，使献龙辅于齐侯，遂入羔裘，齐侯喜，与之阳谷，公衍，公为，之生也，其母偕出，公衍先生，公为之母曰，相与偕出，请相与偕告，三日，公为生，其母先以告，公为为兄，公私喜于阳谷，而思于鲁，曰，务人为此，祸也，且后生而为兄，其诬也久矣，乃黜之而以公，衍为大子。"}, {"ID": 2954, "text": "秋，龙见于绛郊，魏献子问于蔡墨曰，吾闻之，虫莫知于龙，以其不生得也，谓之知，信乎，对曰，人实不知，非龙实知，古者畜龙，故国有豢龙氏，有御龙氏，献子曰，是二氏者，吾亦闻之，而知其故，是何谓也，对曰，昔有飂叔安有裔子，曰董父实，甚好龙，能求其耆欲以饮食之，龙多归之，乃扰畜龙以服事帝舜，帝赐之姓，曰董氏，曰豢龙，封诸鬷川，鬷夷氏其后也，故帝舜氏世有畜龙，及有夏孔甲，扰于有帝，帝赐之乘龙，河汉各二，各有雌雄，孔甲不能食，而未获豢龙氏，有陶唐氏既衰，其后有刘累学扰龙于豢龙氏，以事孔甲，能饮食之，夏后嘉之，赐氏曰御龙，以更豕韦之后，龙一雌死，潜醢以食，夏后，夏后飨之，既而使求之，惧而迁于鲁县，范氏其后也，献子曰，今何故无之，对曰，夫物物有其官，官修其方，朝夕思之，一日失职，则死及之，失官不食，官宿其业，其物乃至，若泯弃之，物乃坻伏，郁湮不育，故有五行之官，是谓五官，实列受氏姓，封为上公，祀为贵神，社稷五祀，是尊是奉，木正曰句芒，火正曰祝融，金正曰蓐收，水正曰玄冥，土正曰后土，龙，水物也，水官弃矣，故龙不生得，不然，周易有之，在乾之姤曰，潜龙勿用，其同人曰，见龙在田，其大有曰，飞龙在天，其夬曰，亢龙有悔，其坤曰，见群龙无首，吉，坤之剥曰，龙战于野，若不朝夕见，谁能物之，献子曰，社稷五祀，谁氏之五官也，对曰，少皞氏有四叔，曰重，曰该，曰修，曰熙，实能金木及水，使重为句芒，该为蓐收，修及熙为玄冥，世不失职，遂济穷桑，此其三祀也，颛顼氏有子曰犁，为祝融，共工氏有子曰句龙，为后土，此其二祀也，后土为社，稷，田正也，有烈山氏之子曰柱，为稷，自夏以上祀之，周弃亦为稷，自商以来祀之。"}, {"ID": 2955, "text": "冬，晋赵鞅，荀寅，帅师城汝滨，遂赋晋国一鼓铁，以铸刑鼎，著范宣子所谓刑书焉，仲尼曰，晋其亡乎，失其度矣，夫晋国将守唐叔之所受法度，以经纬其民，卿大夫以序守之，民是以能尊其贵，贵是以能守其业，贵贱不愆，所谓度也，文公是以作执秩之官，为被庐之法，以为盟主，今弃是度也，而为刑鼎，民在鼎矣，何以尊贵，贵何业之守，贵贱无序，何以为国，且夫宣子之刑，夷之蒐也，晋国之乱制也，若之何以为法，蔡史墨曰，范氏，中行氏，其亡乎，中行寅为下卿，而干上令，擅作刑器，以为国法，是法奸也，又加范氏，焉易之，亡也，其及赵氏，赵孟与焉，然不得已，若德可以免。"}]}, {"section": 210, "header": "昭公●昭公三十年", "data": [{"ID": 2956, "text": "三十年，春，王正月，公在乾侯。"}, {"ID": 2957, "text": "夏，六月，庚辰，晋侯去疾卒。"}, {"ID": 2958, "text": "秋，八月，葬晋顷公。"}, {"ID": 2959, "text": "冬，十有二月，吴灭徐，徐子章羽奔楚。"}, {"ID": 2960, "text": "三十年，春，王正月，公在乾侯，不先书郓与乾侯，非公，且徵过也。"}, {"ID": 2961, "text": "夏，六月，晋顷公卒，秋，八月，葬郑游吉吊，且送葬，魏献子使士景伯诘之，曰，悼公之丧，子西吊，子蟜送葬，今吾子无贰，何故，对曰，诸侯所以归晋君，礼也，礼也者，小事大，大字小之谓，事大在共其时命，字小在恤其所无，以敝邑居大国之间，共其职贡，与其备御，不虞之患，岂忘共命，先王之制，诸侯之丧，士吊，大夫送葬，唯嘉好聘享，三军之事，于是乎使卿，晋之丧事，敝邑之间，先君有所，助执绋矣，若其不间，虽士大夫，有所不获数矣，大国之惠，亦庆其加，而不讨其乏，明砥其情，取备而已，以为礼也，灵王之丧，我先君简公在楚，我先大夫印段实往，敝邑之少卿也，王吏不讨，恤所无也，今大夫曰，女盍从旧，旧有丰有省，不知所从，从其丰，则寡君幼弱，是以不共，从其省，则吉在此矣，唯大夫图之，晋人不能诘。"}, {"ID": 2962, "text": "吴子使徐人执掩馀，使锺吾人执烛庸，二公子奔楚，楚子大封而定其徙，使监马尹大心逆吴公子，使居养，莠尹然，左司马沈尹，戌城之，取于城父与胡田以与之，将以害吴也，子西谏曰，吴光新得国而亲其民，视民如子，辛苦同之，将用之也，若好吴边疆，使柔服焉，犹惧其至，吾又疆其雠，以重怒之，无乃不可乎，吴，周之胄裔也，而弃在海滨，不与姬通，今而始大，比于诸华，光又甚文，将自同于先王，不知天将以为虐乎，使翦丧吴国，而封大异姓乎，其抑亦将卒以祚吴乎，其终不远矣，我盍姑亿吾鬼神，而宁吾族姓，以待其归，将焉用自播扬焉，王弗听，吴子怒，冬，十二月，吴子执锺吴子，遂伐徐，防山以水之，己卯，灭徐，徐子章禹断其发，携其夫人，以逆吴子，吴子唁而送之，使其迩臣从之，遂奔楚，楚沈尹戌帅师救徐，弗及，遂城夷，使徐子处之，吴子问于伍员曰，初而言伐楚，余知其可也，而恐其使余往也，又恶人之有余之功也，今余将自有之矣，伐楚何如，对曰，楚执政众而乖，莫适任患，若为三师之肄焉，一师至，彼必皆出，彼出则归，彼归则出，楚必道敝，亟肄以罢之，多方以误之，既罢而后以三军继之，必大克之，阖庐从之，楚于是乎始病。"}]}, {"section": 211, "header": "昭公●昭公三十一年", "data": [{"ID": 2963, "text": "三十有一年，春，王正月，公在乾侯。"}, {"ID": 2964, "text": "季孙意如会晋荀跞于适历。"}, {"ID": 2965, "text": "夏，四月，丁巳，薛伯谷卒。"}, {"ID": 2966, "text": "晋侯使荀跞唁公于乾侯。"}, {"ID": 2967, "text": "秋，葬薛献公。"}, {"ID": 2968, "text": "冬，黑肱以滥来奔。"}, {"ID": 2969, "text": "十有二月，辛亥，朔，日有食之。"}, {"ID": 2970, "text": "三十一年，春，王正月，公在乾侯，言不能外内也。"}, {"ID": 2971, "text": "晋侯将以师纳公，范献子曰，若召季孙而不来，则信不臣矣，然后伐之，若何，晋人召季孙，献子使私焉，曰，子必来，我受其无咎，季孙意如会晋荀跞于适历，荀跞曰，寡君使跞谓吾子，何故出君，有君不事，周有常刑，子其图之，季孙练冠麻衣跣行，伏而对曰，事君，臣之所不得也，敢逃刑命，君若以臣为有罪，请囚于费，以待君之察也，亦唯君，若以先臣之故，不绝季氏，而赐之死，若弗杀弗亡，君之惠也，死且不朽，若得从君而归，则固臣之愿也，敢有异心，夏，四月，季孙从知伯如乾侯，子家子曰，君与之归，一惭之不忍，而终身惭乎，公曰，诺，众曰，在一言矣，君必逐之，荀跞以晋侯之命唁公，且曰，寡君使跞以君命讨于意如，意如不敢逃死，君其入也，公曰，君惠顾先君之好，施及亡人，将使归，粪除宗祧，以事君，则不能见夫人已，所能见夫人者，有如河，荀跞掩耳而走，曰，寡君其罪之恐，敢与知鲁国之难，臣请复于寡君，退而谓季孙，君怒未怠，子姑归祭，子家子曰，君以一乘入于鲁师，季孙必与君归，公欲从之，众从者胁公不得归。"}, {"ID": 2972, "text": "薛伯谷卒，同盟故书。"}, {"ID": 2973, "text": "秋，吴人侵楚，伐夷，侵潜六，楚沈尹戌帅师救潜，吴师还，楚师迁潜于南冈而还，吴师围弦，左司马戌，右司马稽，帅师救弦，及豫章，吴师还，始用子胥之谋也。"}, {"ID": 2974, "text": "冬，邾黑肱以滥来奔，贱而书名，重地故也，君子曰，名之不可不慎也如是夫，有所有名，而不如其已，以地叛，虽贱必书，地以名其人，终为不义，弗可灭已，是故君子动则思礼，行则思义，不为利回，不为义疚，或求名而不得，或欲盖而名章，惩不义也，齐豹为卫司寇，守嗣大夫，作而不义，其书为盗，邾庶其，莒牟夷，邾黑肱，以土地出，求食而已，不求其名，贱而必书，此二物者，所以惩肆而去贪也，若艰难其身，以险危大人，而有名章彻，攻难之士，将奔走之，若窃邑叛君，以徼大利，而无名，贪冒之民，将置力焉，是以春秋书齐豹曰，盗，三叛人名，以惩不义，数恶无礼，其善志也，故曰，春秋之称，微而显，婉而辨，上之人能使昭明，善人劝焉，淫人惧焉，是以君子贵之。"}, {"ID": 2975, "text": "十二月，辛亥，朔，日有食之，是夜也，赵简子梦童子裸而转以歌，旦占诸史墨曰，吾梦如是，今而日食，何也，对曰，六年，及此月也，吴其入郢乎，终亦弗克，入郢必以庚辰，日月在辰尾，庚午之日，日始有谪，火胜金，故弗克。"}]}, {"section": 212, "header": "昭公●昭公三十二年", "data": [{"ID": 2976, "text": "三十有二年，春，王正月，公在乾侯取阚。"}, {"ID": 2977, "text": "夏，吴伐越。"}, {"ID": 2978, "text": "秋，七月。"}, {"ID": 2979, "text": "冬，仲孙何忌会晋韩不信，齐高张，宋仲几，卫世叔申，郑国参，曹人，莒人，薛人，杞人，小邾人，城成周，十有二月，己未，公薨于乾侯。"}, {"ID": 2980, "text": "三十二年，春，王正月，公在乾侯，言不能外内，又不能用其人也。"}, {"ID": 2981, "text": "夏，吴伐越，始用师于越也，史墨曰，不及四十年，越其有吴乎，越得岁而吴伐之，必受其凶。"}, {"ID": 2982, "text": "秋，八月，王使富辛与石张如晋，请城成周，天子曰，天降祸于周，俾我兄弟，并有乱心，以为伯父忧，我一二亲昵甥舅，不皇启处，于今十年，勤戍五年，余一人无日忘之，闵闵焉如农夫之望岁，惧以待时，伯父若肆大惠，复二文之业，弛周室之忧，徼文武之福，以固盟主，宣昭令名，则余一人有大愿矣，昔成王合诸侯，城成周，以为东都，崇文德焉，今我欲徼福假灵于成王，修成周之城，俾戍人无勤，诸侯用宁，蝥贼远屏，晋之力也，其委诸伯父，使伯父实重图之，俾我一人，无徵怨于百姓，而伯父有荣，施先王庸之，范献子谓魏献子曰，与其戍周，不如城之，天子实云，虽有后事，晋勿与知可也，从王命以纾诸侯，晋国无忧，是之不务，而又焉从事，魏献子曰善，使伯音对，曰，天子有命，敢不奉承，以奔告于诸侯，迟速衰序，于是焉在，冬，十一月，晋魏舒，韩不信，如京师，合诸侯之大夫于狄泉，寻盟，且令城成周，魏子南面，卫彪徯曰，魏子必有大咎，干位以令大事，非其任也，诗曰，敬天之怒，不敢戏豫，敬天之渝，不敢驰驱，况敢干位，以作大事乎，己丑，士弥牟营成周，计丈数，揣高卑，度厚薄，仞沟洫，物土方，议远迩，量事期，计徒庸，虑财用，书糇粮，以令役于诸侯，属役赋丈，书以授帅，而效诸刘子，韩简子临之，以为成命。"}, {"ID": 2983, "text": "十二月，公疾，遍赐大夫，大夫不受，赐子家子双琥，一环，一璧，轻服，受之，大夫皆受其赐，己未，公薨，子家子反赐于府人曰，吾不敢逆君命也，大夫皆反其赐，书曰，公薨于乾侯，言失其所也，赵简子问于史墨曰，季氏出其君，而民服焉，诸侯与之，君死于外，而莫之或罪也，对曰，物生有两，有三有五，有陪贰，故天有三辰，地有五行，体有左右，各有妃耦，王有公，诸侯有卿，皆有贰也，天生季氏，以贰鲁侯，为日久矣，民之服焉，不亦宜乎，鲁君世从其失，季氏世修其勤，民忘君矣，虽死于外，其谁矜之，社稷无常奉，君臣无常位，自古以然，故诗曰，高岸为谷，深谷为陵，三后之姓，于今为庶，王所知也，在易卦，雷乘乾曰，大壮，天之道也，昔成季友，桓之季也，文姜之爱子也，始震而卜，卜人谒之曰，生有嘉闻，其名曰友，为公室辅，及生如卜人之言，有文在其手，曰友，遂以名之，既而有大功于鲁，受费以为上卿，至于文子，武子。世增其业，不费旧绩，鲁文公薨，而东门遂杀适立庶。鲁君于是乎失国，政在季氏，于此君也，四公矣，民不知君，何以得国，是以为君，慎器与名，不可以假人。"}]}, {"section": 213, "header": "定公●定公元年", "data": [{"ID": 2984, "text": "元年，春，王三月，晋人执宋仲几于京师。"}, {"ID": 2985, "text": "夏，六月，癸亥，公之丧至自乾侯。"}, {"ID": 2986, "text": "戊辰，公即位。"}, {"ID": 2987, "text": "秋，七月，癸巳，葬我君昭公。"}, {"ID": 2988, "text": "九月，大雩。"}, {"ID": 2989, "text": "立炀宫。"}, {"ID": 2990, "text": "冬，十月，陨霜杀菽。"}, {"ID": 2991, "text": "元年，春，王正月，辛巳，晋魏舒合诸侯之大夫于狄泉，将以城成周，魏子莅政，卫彪傒曰，将建天子，而易位以令，非义也，大事奸义，必有大咎，晋不失诸侯，魏子其不免乎，是行也，魏献子属役于韩简子，及原寿过，而田于大陆，焚焉，还，卒于甯，范献子去其柏椁，以其未复命而田也，孟懿子会城成周，庚寅，栽，宋仲几不受功曰，滕，薛，郳，吾役也，薛宰曰，宋为无道，绝我小国于周，以我适楚，故我常从宋，晋文公为践土之盟曰，凡我同盟，各复旧职，若从践土，若从宋亦唯命，仲几曰，践土固然，薛宰曰，薛之皇祖奚仲居薛，以为夏车正，奚仲迁于邳，仲虺居薛，以为汤左相，若复旧职，将承王官，何故以役诸侯，仲几曰，三代各异物，薛焉得有旧，为宋役，亦其职也，士弥牟曰，晋之从政者新，子姑受功归，吾视诸故府，仲几曰，纵子忘之，山川鬼神，其忘诸乎，士伯怒谓韩简子曰，薛徵于人，宋徵于鬼，宋罪大矣，且己无辞而抑我，以神诬我也，启宠纳侮，其此之谓矣，必以仲几为戮，乃执仲几以归，三月，归诸京师，城三旬而毕，乃归，诸侯之戌齐高张后，不从诸侯，晋女叔宽曰，周苌弘，齐高张，皆将不免，苌叔违天，高子违人，天之所坏，不可支也，众之所为，不可奸也。"}, {"ID": 2992, "text": "夏，叔孙成子逆公之丧于乾侯，季孙曰，子家子亟言于我，未尝不中吾志也，吾欲与之从政，子必止之，且听命焉，子家子不见叔孙，易几而哭，叔孙请见子家子，子家子辞曰，羁未得见，而从君以出，君不命而薨，羁不敢见，叔孙使告之曰，公衍，公为，实使群臣不得事君，若公子宋主社稷，则群臣之愿也，凡从君出而可以入者，将唯子是听，子家氏未有后，季孙愿与子从政，此皆季孙之愿也，使不敢以告，对曰，若立君，则有卿大夫与守龟在，羁弗敢知，若从君者，则貌而出者，入可也，寇而出者，行可也，若羁也，则君知其出也，而未知其入也，羁将逃也，丧及坏隤，公子宋先入，从公者皆自坏隤反，六月，癸亥，公之丧至自乾侯，戊辰公即位，季孙使役如阚，公氏将沟焉，荣鴐鹅曰，生不能事，死又离之，以自旌也，纵子忍之，后必或耻之，乃止，季孙问于荣鴐鹅曰，吾欲为君谥，使子孙知之，对曰，生弗能事，死又恶之，以自信也，将焉用之，乃止，秋，七月，癸巳，葬昭公于墓道南，孔子之为司寇也，沟而合诸墓，昭公出故，季平子祷于炀公，九月，立炀宫。"}, {"ID": 2993, "text": "周巩简公弃其子弟而好用远人。"}]}, {"section": 214, "header": "定公●定公二年", "data": [{"ID": 2994, "text": "二年，春，王正月。"}, {"ID": 2995, "text": "夏，五月，壬辰，雉门及两观灾。"}, {"ID": 2996, "text": "秋，楚人伐吴。"}, {"ID": 2997, "text": "冬，十月，新作雉门及两观。"}, {"ID": 2998, "text": "二年，夏，四月，辛酉，巩氏之群子弟贼简公。"}, {"ID": 2999, "text": "桐叛楚，吴子使舒鸠氏诱楚人曰，以师临我，我伐桐，为我使之无忌。"}, {"ID": 3000, "text": "秋，楚囊瓦伐吴师于豫章，吴人见舟于豫章，而潜师于巢，冬，十月，吴军楚师于豫章，败之，遂围巢，克之，获楚公子繁。"}, {"ID": 3001, "text": "邾庄公与夷射姑饮酒，私出，阍乞肉焉，夺之杖以敲之。"}]}, {"section": 215, "header": "定公●定公三年", "data": [{"ID": 3002, "text": "三年，春，王正月，公如晋，至河乃复。"}, {"ID": 3003, "text": "二月，辛卯，邾子穿卒。"}, {"ID": 3004, "text": "夏，四月。"}, {"ID": 3005, "text": "秋，葬邾庄公。"}, {"ID": 3006, "text": "冬，仲孙何忌及邾子盟于拔。"}, {"ID": 3007, "text": "三年，春，二月，辛卯，邾子在门台，临廷，阍以瓶水沃廷，邾子望见之，怒，阍曰，夷射姑旋焉，命执之，弗得，滋怒，自投于床，废于炉炭，烂遂卒，先葬以车五乘，殉五人，庄公卞急而好洁，故及是，秋，九月，鲜虞人败晋师于平中，获晋观虎，恃其勇也。"}, {"ID": 3008, "text": "冬，盟于郯，修邾好也。"}, {"ID": 3009, "text": "蔡昭侯为两佩与两裘以如楚，献一佩一裘于昭王，昭王服之，以享蔡侯，蔡侯亦服其一，子常欲之，弗与，三年止之，唐成公如楚，有两肃爽马，子常欲之，弗与，亦三年止之，唐人或相与谋，请代先从者，许之，饮先从者酒，醉之，窃马而献之子常，子常归唐侯，自拘于司败，曰，君以弄马之故，隐君身，弃国家，群臣请相，夫人以偿马，必如之，唐侯曰，寡人之过也，二三子无辱，皆赏之，蔡人闻之，固请而献佩于子常，子常朝见蔡侯之徒，命有司曰，蔡君之久也，官不共也，明日礼不毕，将死，蔡侯归及汉，执玉而沈曰，余所有济汉而南者，有若大川，蔡侯如晋，以其子元，与其大夫之子为质焉，而请伐楚。"}]}, {"section": 216, "header": "定公●定公四年", "data": [{"ID": 3010, "text": "四年，春，王二月，癸巳，陈侯吴卒。"}, {"ID": 3011, "text": "三月，公会刘子，晋侯，宋公，蔡侯，卫侯，陈子，郑伯，许男，曹伯，莒子，邾子，顿子，胡子，滕子，薛伯，杞伯，小邾子，齐国夏，于召陵，侵楚。"}, {"ID": 3012, "text": "夏，四月，庚辰，蔡公孙姓帅师灭沈，以沈子嘉归，杀之，五月，公及诸侯盟于皋鼬。"}, {"ID": 3013, "text": "杞伯成卒于会。"}, {"ID": 3014, "text": "六月，葬陈惠公。"}, {"ID": 3015, "text": "许迁于容城。"}, {"ID": 3016, "text": "秋，七月，公至自会。"}, {"ID": 3017, "text": "刘卷卒。"}, {"ID": 3018, "text": "葬杞悼公。"}, {"ID": 3019, "text": "楚人围蔡。"}, {"ID": 3020, "text": "晋士鞅卫孔圉帅师伐鲜虞。"}, {"ID": 3021, "text": "葬刘文公。"}, {"ID": 3022, "text": "冬，十有一月，庚午，蔡侯以吴子及楚人战于柏举，楚师败绩，楚囊瓦出奔郑，庚辰，吴入郢。"}, {"ID": 3023, "text": "四年，春，三月，刘文公合诸侯于召陵，谋伐楚也，晋荀寅求货于蔡侯，弗得，言于范献子曰，国家方危，诸侯方贰，将以袭敌，不亦难乎，水潦方降，疾疟方起，中山不服，弃盟取怨，无损于楚，而失中山，不如辞蔡侯，吾自方城以来，楚未可以得志，祗取勤焉，乃辞蔡侯，晋人假羽旄于郑，郑人与之，明日或旆以会，晋于是乎失诸侯，将会，卫子行敬子言于灵公曰，会同难，啧有烦言，莫之治也，其使祝佗从，公曰善，乃使子鱼，子鱼辞曰，臣展四体，以率旧职，犹惧不给，而烦刑书，若又共二，徼大罪也，且夫祝，社稷之常隶也，社稷不动，祝不出竟，官之制也，君以军行，祓社衅鼓，祝奉以从，于是乎出竟，若嘉好之事，君行师从，卿行旅从，臣无事焉，公曰行也，及皋鼬，将长蔡于卫，卫侯使祝佗私于苌弘曰，闻诸道路，不知信否，若闻蔡将先卫，信乎，苌弘曰，信，蔡叔，康叔之兄也，先卫，不亦可乎，子鱼曰，以先王观之，则尚德也，昔武王克商，成王定之，选建明德，以藩屏周，故周公相王室以尹天下，于周为睦，分鲁公以大路大旗，夏后氏之璜，封父之繁弱，殷民六族，条氏，徐氏，萧氏，索氏，长勺氏，尾勺氏，使帅其宗氏，辑其分族，将其类丑，以法则周公，用即命于周，是使之职事于鲁，以昭周公之明德，分之土田倍敦，祝宗卜史，备物典策，官司彝器，因商奄之民，命以伯禽，而封于少皞之虚，分康叔以大路，少帛，綪茷，旃旌，大吕，殷民七族，陶氏，施氏，繁氏，锜氏，樊氏，饥氏，终葵氏，封畛土略，自武父以南，及圃田之北竟，取于有阎之土，以共王职，取于相土之东都，以会王之东蒐，聃季授土，陶叔授民，命以康诰，而封于殷虚，皆启以商政，疆以周索，分唐叔以大路密须之鼓，阙巩沽洗，怀姓九宗，职官五正，命以唐诰，而封于夏虚，启以夏政，疆以戎索，三者皆叔也，而有令德，故昭之以分物，不然，文武成康之伯犹多，而不获是分也，唯不尚年也，管蔡启商，惎间王室，王于是乎杀管叔而蔡蔡叔，以车七乘，徒七十人，其子蔡仲，改行帅德，周公举之，以为己卿士，见诸王，而命之以蔡，其命书云，王曰，胡，无若尔考之违王命也，若之何其使蔡先卫也，武王之母弟八人，周公为太宰，康叔为司寇，聃季为司空，五叔无官，岂尚年哉，曹，文之昭也，晋，武之穆也，曹为伯甸，非尚年也，今将尚之，是反先王也，晋文公为践土之盟，卫成公不在，夷叔，其母弟也，犹先蔡，其载书云，王若曰，晋重，鲁申，卫武，蔡甲午，郑捷，齐潘，宋王臣，莒期，藏在周府，可覆视也，吾子欲复文武之略，而不正其德，将如之何，苌弘说，告刘子，与范献子谋之，乃长卫侯于盟，反自召陵，郑子大叔未至而卒，晋赵简子为之临甚哀，曰，黄父之会，夫子语我九言曰，无始乱，无怙富，无恃宠，无违同，无敖礼，无骄能，无复怒，无谋非德，无犯非义。"}, {"ID": 3024, "text": "沈人不会于召陵，晋人使蔡伐之，夏，蔡灭沈，秋楚为沈故围蔡，伍员为吴行人以谋楚，楚之杀郤宛也，伯氏之族出，伯州犁之孙嚭，为吴大宰以谋楚，楚自昭王即位，无岁不有吴师，蔡侯因之，以其子乾与其大夫之子为质于吴，冬，蔡侯，吴子，唐侯，伐楚，舍舟于淮汭，自豫章与楚夹汉，左司马戌谓子常曰，子沿汉而与之上下，我悉方城外以毁其舟，还塞大隧，直辕，冥厄，子济汉而伐之，我自后击之，必大败之，既谋而行，武城黑谓子常曰，吴用木也，我用革也，不可久也，不如速战，史皇谓子常，楚人恶子而好司马，若司马毁吴舟于淮，塞城口而入，是独克吴也，子必速战，不然不免，乃济汉而陈，自小别至于大别，三战，子常知不可，欲奔，史皇曰，安求其事，难而逃之，将何所入，子必死之，初罪必尽说，十一月，庚午，二师陈于柏举，阖庐之弟夫概王，晨请于阖庐曰，楚瓦不仁，其臣莫有死志，先伐之，其卒必奔，而后大师继之，必克，弗许，夫概王曰，所谓臣义而行，不待命者，其此之谓也，今日我死，楚可入也，以其属五千，先击子常之卒，子常之卒奔，楚师乱，吴师大败之，子常奔郑，史皇以其乘广死，吴从楚师，及清发，将击之，夫概王曰，困兽犹斗，况人乎，若知不免，而致死，必败我，若使先济者知免，后者慕之，蔑有斗心矣，半济而后可击也，从之，又败之，楚人为食，吴人及之，奔食而从之，败诸雍澨，五战及郢，己卯，楚子取其妹季芊，畀我，以出，涉雎，针尹固与王同舟，王使执燧象以奔吴师，庚辰，吴入郢，以班处宫，子山处令尹之宫，夫概王欲攻之，惧而去之，夫概王入之，左司马戌及息而还，败吴师于雍澨，伤，初，司马臣阖庐，故耻为禽焉，谓其臣曰，谁能免吾首，吴句卑曰臣贱可乎，司马曰，我实失子，可哉，三战皆伤，曰，吾不用也已，句卑布裳，刭而裹之，藏其身而以其首免，楚子涉睢济江，入于云中，王寝，盗攻之，以戈击王，王孙由于以背受之，中肩，王奔郧，锺建负季芊以从，由于徐苏而从，郧公辛之弟怀，将弑王曰，平王杀吾父，我杀其子，不亦可乎，辛曰，君讨臣，谁敢雠之，君命天也，若死天命，将谁雠，诗曰，柔亦不茹，刚亦不吐，不侮矜寡，不畏强御，唯仁者能之，违强陵弱，非勇也，乘人之约，非仁也，灭宗废祀，非孝也，动无令名，非知也，必犯是，余将杀女，斗辛与其弟巢，以王奔随，吴人从之，谓随人曰，周之子孙，在汉川者，楚实尽之，天诱其衷，致罚于楚，而君又窜之，周室何罪，君若顾报周室，施及寡人，以奖天衷，君之惠也，汉阳之田，君实有之，楚子在公宫之北，吴人在其南，子期似王，逃王，而己为王，曰，以我与之，王必免，随人卜与之，不吉，乃辞吴曰，以随之辟小，而密迩于楚，楚实存之，世有盟誓，至于今未改，若难而弃之，何以事君，执事之患，不唯一人，若鸠楚竟，敢不听命，吴人乃退，炉金初官于子期氏，实与随人耍言，王使见辞曰，不敢以约为利，王割子期之心，以与随人盟，初，伍员与申包胥友，其亡也，谓申包胥曰，我必复楚国，申包胥曰，勉之，子能复之，我必能兴之，及昭王在随，申包胥如秦乞师，曰，吴为封豕长蛇，以荐食上国，虐始于楚，寡君失守社稷，越在草莽，使下臣告急曰，夷德无厌，若邻于君，疆场之患也，逮吴之未定，君其取分焉，若楚之遂亡，君之土也，若以君灵，抚之，世以事君，秦伯使辞焉，曰，寡人闻命矣，子姑就馆，将图而告，对曰，寡君越在草莽，未获所伏，下臣何敢即安，立依于庭墙而哭，日夜不绝声，勺饮不入口，七日，秦哀公为之赋无衣，九顿首而坐，秦师乃出。"}]}, {"section": 217, "header": "定公●定公五年", "data": [{"ID": 3025, "text": "五年，春，王三月，辛亥，朔，日有食之。"}, {"ID": 3026, "text": "夏，归粟于蔡。"}, {"ID": 3027, "text": "于越入吴。"}, {"ID": 3028, "text": "六月，丙申，季孙意如卒。"}, {"ID": 3029, "text": "秋，七月，壬子，叔孙不敢卒。"}, {"ID": 3030, "text": "冬，晋士鞅帅师围鲜虞。"}, {"ID": 3031, "text": "五年，春，王人杀子朝于楚，夏，归粟于蔡，以周亟，矜无资，越入吴，吴在楚也。"}, {"ID": 3032, "text": "六月，季平子行东野，还，未至，丙申，卒于房，阳虎将以璵璠敛，仲梁怀弗与，曰，改步改玉，阳虎欲逐之，告公山不狃，不狃曰，彼为君也，子何怨焉，既葬，桓子行东野，及费子泄为费宰，逆劳于郊，桓子敬之，劳仲梁怀，仲梁怀弗敬，子泄怒，谓阳虎，子行之乎。"}, {"ID": 3033, "text": "申包胥以秦师至，秦子蒲，子虎，帅车五百乘以救楚，子蒲曰，吾未知吴道，使楚人先与吴人战，而自稷会之，大败夫概王于沂，吴人获薳射于柏举，其子帅奔徒以从，子西败吴师于军祥，秋，七月，子期，子蒲，灭唐，九月，夫概王归，自立也，以与王战而败，奔楚为堂溪氏，吴师败楚师于雍澨，秦师又败吴师，吴师居麇，子期将焚之，子西曰，父兄亲暴骨焉，不能收，又焚之，不可，子期曰，国亡矣，死者若有知也，可以歆旧祀，岂惮焚之，焚之而又战，吴师败，又战于公婿之溪，吴师大败，吴子乃归，囚闉舆罢，闉舆罢请先，遂逃归，叶公诸梁之弟后臧，从其母于吴，不待而归，叶公终不正视。"}, {"ID": 3034, "text": "乙亥，阳虎囚季桓子，及公父文伯，而逐仲梁，怀，冬，十月，丁亥，杀公何藐，己丑，盟桓子于稷门之内，庚寅，大诅逐公父歜及秦遄，皆奔齐。"}, {"ID": 3035, "text": "楚子入于郢，初，斗辛闻吴人之争宫也，曰，吾闻之，不让则不和，不和不可以远征，吴争于楚，必有乱，有乱则必归，焉能定楚，王之奔随也，将涉于成臼，蓝尹亹涉其帑，不与王舟，及宁，王欲杀之，子西曰，子常唯思旧怨以败，君何效焉，王曰，善，使复其所，吾以志前恶，王赏斗辛，王孙由于，王孙圉，锺建，斗巢，申包胥，王孙贾，宋木，斗怀，子西曰，请舍怀也，王曰，大德灭小怨，道也，申包胥曰，吾为君也，非为身也，君既定矣，又何求，且吾尤子旗，其又为诸，遂逃赏，王将嫁季芊，季芊辞曰，所以为女子，远丈夫也，锺建负我矣，以妻锺建，以为乐尹，王之在随也，子西为王舆服，以保路，国于脾泄，闻王所在，而后从王，王使由于城麇，复命子西问高厚焉，弗知，子西曰，不能如辞，城不知高厚小大，何知，对曰，固辞不能，子使余也，人各有能有不能，王遇盗于云中，余受其戈，其所犹在，袒而示之背，曰，此余所能也，脾泄之事，余亦弗能也，晋士鞅围鲜虞，报观虎之役也。"}]}, {"section": 218, "header": "定公●定公六年", "data": [{"ID": 3036, "text": "六年，春，王正月，癸亥，郑游速帅师灭许，以许男归。"}, {"ID": 3037, "text": "二月，公侵郑公，至自侵郑。"}, {"ID": 3038, "text": "夏。"}, {"ID": 3039, "text": "季孙斯，仲孙何忌，如晋。"}, {"ID": 3040, "text": "秋，晋人执宋行人乐祁犁。"}, {"ID": 3041, "text": "冬，城中城。"}, {"ID": 3042, "text": "季孙斯，仲孙忌，帅师围郓。"}, {"ID": 3043, "text": "六年，春，郑灭许，因楚败也。"}, {"ID": 3044, "text": "二月，公侵郑，取匡，为晋讨郑之伐胥靡也，往不假道于卫，及还，阳虎使季孟自南门入，出自东门，舍于豚泽，卫侯怒，使弥子瑕追之，公叔文子老矣，辇而如公，曰，尤人而效之，非礼也，昭公之难，君将以文之舒鼎，成之昭兆，定之鞶鉴，苟可以纳之，择用一焉，公子与二三臣之子，诸侯苟忧之，将以为之质，此群臣之所闻也，今将以小忿蒙旧德，无乃不可乎，大姒之子，唯周公康叔为相睦也，而效小人以弃之，不亦诬乎，天将多阳虎之罪以毙之，君姑待之，若何，乃止。"}, {"ID": 3045, "text": "夏，季桓子如晋，献郑俘也，阳虎强使孟懿子，往报夫人之币，晋人兼享之，孟孙立于房外，谓范献子曰，阳虎若不能居鲁，而息肩于晋所，不以为中军司马者，有如先君，献子曰，寡君有官，将使其人，鞅何知焉，献子谓简子曰，鲁人患阳虎矣，孟孙知其衅，以为必适晋，故强为之请，以取入焉。"}, {"ID": 3046, "text": "四月，己丑，吴大子终累败楚舟师，获潘子臣，小惟子，及大夫七人，楚国大惕，惧亡子期，又以陵师败于繁扬，令尹子西喜曰，乃今可为矣，于是乎迁郢于鄀，而改纪其政，以定楚国。"}, {"ID": 3047, "text": "周儋翩率王子朝之徒，因郑人将以作乱于周，郑于是乎伐冯，滑，胥靡，负黍，狐人，阙外，六月，晋阎没戍周，且城胥靡。"}, {"ID": 3048, "text": "秋，八月，宋乐祁言于景公曰，诸侯唯我事晋，今使不往，晋其憾矣，乐祁告其宰陈寅，陈寅曰，必使子往，他日，公谓乐祁曰，唯寡人说子之言，子必往，陈寅曰，子立后而行，吾室亦不亡，唯君亦以我为知难而行也，见溷而行，赵简子逆而饮之酒于绵上，献杨楯六十于简子，陈寅曰，昔吾主范氏，今子主赵氏，又有纳焉，以杨楯贾祸，弗可为也已，然子死，晋国子孙，必得志于宋，范献子言于晋侯曰，以君命越疆而使，未致使而私饮酒，不敬二君，不可不讨也，乃执乐祁。"}, {"ID": 3049, "text": "阳虎又盟公及三桓于周社，盟国人于亳社，诅于五父之衢。"}, {"ID": 3050, "text": "冬，十二月，天王处于姑莸，辟儋翩之乱也。"}]}, {"section": 219, "header": "定公●定公七年", "data": [{"ID": 3051, "text": "七年，春，王正月。"}, {"ID": 3052, "text": "夏，四月。"}, {"ID": 3053, "text": "秋，齐侯，郑伯，盟于咸。"}, {"ID": 3054, "text": "齐人执卫行人，北宫结，以侵卫，齐侯，卫侯，盟于沙。"}, {"ID": 3055, "text": "大雩。"}, {"ID": 3056, "text": "齐国夏帅师伐我西鄙。"}, {"ID": 3057, "text": "九月，大雩，冬，十月。"}, {"ID": 3058, "text": "七年，春，二月，周儋翩入于仪栗以叛。"}, {"ID": 3059, "text": "齐人归郓阳关，阳虎居之以为政。"}, {"ID": 3060, "text": "夏，四月，单武公，刘桓公，败尹氏于穷谷。"}, {"ID": 3061, "text": "秋，齐侯，郑伯，盟于咸，徵会于卫，卫侯欲叛晋，诸大夫不可，使北宫结如齐，而私于齐侯，曰，执结以侵我，齐侯从之，乃盟于琐，齐国夏伐我，阳虎御季桓子，公敛处父御孟懿子，将宵军齐师，齐师闻之，堕伏而待之，处父曰，虎不图祸，而必死，苫夷曰，虎陷二子于难，不待有司，余必杀女，虎惧，乃还，不败。"}, {"ID": 3062, "text": "冬，十一月，戊午，单子，刘子，逆王于庆氏，晋籍秦逆王，己巳，王入于王城，馆于公族党氏，而后朝于庄宫。"}]}, {"section": 220, "header": "定公●定公八年", "data": [{"ID": 3063, "text": "八年，春，王正月，公侵齐，公至自侵齐。"}, {"ID": 3064, "text": "二月，公侵齐，三月，公至自侵齐。"}, {"ID": 3065, "text": "曹伯露卒。"}, {"ID": 3066, "text": "夏，齐国夏帅师伐我西鄙。"}, {"ID": 3067, "text": "公会晋师于瓦，公至自瓦。"}, {"ID": 3068, "text": "秋，七月，戊辰，陈侯柳卒。"}, {"ID": 3069, "text": "晋士鞅帅师侵郑，遂侵卫。"}, {"ID": 3070, "text": "葬曹靖公。"}, {"ID": 3071, "text": "九月，葬陈怀公。"}, {"ID": 3072, "text": "季孙斯，仲孙何忌，帅师侵卫。"}, {"ID": 3073, "text": "冬，卫侯，郑伯，盟于曲濮。"}, {"ID": 3074, "text": "从祀先公。"}, {"ID": 3075, "text": "盗窃宝玉大弓。"}, {"ID": 3076, "text": "八年，春，王正月，公侵齐，门于阳州，士皆坐列，曰，颜高之弓六钧，皆取而传观之，阳州人出，颜高夺人弱弓，籍丘子锄击之，与一人俱毙，偃且射子锄，中颊，殪，颜息射人中眉，退曰，我无勇，吾志其目也，师退，冉猛伪伤足而先，其兄会乃呼曰，猛也殿。"}, {"ID": 3077, "text": "三月，己丑，单子伐谷城，刘子伐仪栗，辛卯，单子伐简城，刘子伐盂，以定王室。"}, {"ID": 3078, "text": "赵鞅言于晋侯曰，诸侯唯宋事晋，好逆其使，犹惧不至，今又执之，是绝诸侯也，将归乐祁，士鞅曰，三年止之，无故而归之，宋必叛晋，献子私谓子梁曰，寡君惧不得事宋君，是以止子，子姑使溷代子，子梁以告陈寅，陈寅曰，宋将叛晋，是弃溷也，不如待之，乐祁归卒于大行，士鞅曰，宋必叛，不如止其尸，以求成焉，乃止诸州。"}, {"ID": 3079, "text": "公侵齐，攻廪丘之郛，主人焚冲，或濡马褐以救之，遂毁之，主人出，师奔，阳虎伪不见冉猛者，曰，猛在此必败，猛逐之，顾而无继，伪颠，虎曰，尽客气也。"}, {"ID": 3080, "text": "苫越生子，将待事而名之，阳州之役获焉，名之曰阳州。"}, {"ID": 3081, "text": "夏，齐国夏，高张，伐我西鄙，晋士鞅，赵鞅，荀寅，救我，公会晋师于瓦，范献子执羔，赵简子，中行文子，皆执雁，鲁于是始尚羔。"}, {"ID": 3082, "text": "晋师将盟卫侯于鄟泽，赵简子曰。"}, {"ID": 3083, "text": "群臣谁敢盟卫君者，涉佗成何曰，我能盟之，卫人请执牛耳，成何曰，卫，吾温原也，焉得视诸侯，将歃，涉佗捘卫侯之手及捥，卫侯怒，王孙贾趋进曰，盟以信礼也，有如卫君，其敢不唯礼是事，而受此盟也，卫侯欲叛晋，而患诸大夫，王孙贾使次于郊，大夫问故，公以晋诟语之，且曰，寡人辱社稷，其改卜嗣，寡人从焉，大夫曰，是卫之祸，岂君之过也，公曰，又有患焉，谓寡人必以而子，与大夫之子为质，大夫曰，苟有益也。公子则往，群臣之子，敢不皆负羁绁以从？将行，王孙贾曰，苟卫国有难，工商未尝不为患，使皆行而后可，公以告大夫，乃皆将行之，行有日，公朝国人，使贾问焉，曰，若卫叛晋，晋五伐我，病何如矣，皆曰，五伐我，犹可以能战，贾曰，然则如叛之，病而后质焉，何迟之有，乃叛晋，晋人请改盟，弗许。"}, {"ID": 3084, "text": "秋，晋士鞅会成桓公侵郑，围虫牢，报伊阙也，遂侵卫。"}, {"ID": 3085, "text": "九月，师侵卫，晋故也。"}, {"ID": 3086, "text": "季寤，公锄极，公山不狃，皆不得志于季氏，叔孙辄无宠于叔孙氏，叔仲志不得志于鲁，故五人因阳虎，阳虎欲去三桓，以季寤更季氏，以叔孙辄更叔孙氏，己更孟氏，冬，十月，顺祀先公而祈焉，辛卯，禘于僖公，壬辰，将享季氏于蒲圃而杀之，戒都车曰，癸巳至，成宰公敛处父告孟孙曰，季氏戒都车，何故，孟孙曰，吾弗闻，处父曰，然则乱也，必及于子，先备诸，与孟孙以壬辰为期，阳虎前驱，林楚御桓子，虞人以铍盾夹之，阳越殿，将如蒲圃，桓子咋谓林楚曰，而先皆季氏之良也，尔以是继之，对曰，臣闻命后，阳虎为政，鲁国服焉，违之徵死，死无益于主，桓子曰，何后之有，而能以我适孟氏乎，对曰，不敢爱死，惧不免主，桓子曰，往也，孟氏选圉人之壮者三百人，以为公期筑室于门外，林楚怒，马及衢而骋，阳越射之不中，筑者阖门，有自门间射阳越，杀之，阳虎劫公与武叔以伐孟氏，公敛处父，帅成人，自上东门入与阳氏战于南门之内，弗胜，又战于棘下，阳氏败，阳氏说甲如公宫，取宝玉大弓以出，舍于五父之衢，寝而为食其徒曰，追其将至，虎曰，鲁人闻余出，喜于徵死，何暇追余，从者曰，嘻，速驾，公敛阳在，公敛阳请追之，孟孙弗许，阳欲杀桓子，孟孙惧而归之，子言辨舍爵于季氏之庙而出，阳虎入于欢阳关以叛。"}, {"ID": 3087, "text": "郑驷歂嗣子大叔为政。"}]}, {"section": 221, "header": "定公●定公九年", "data": [{"ID": 3088, "text": "九年，春，王正月。"}, {"ID": 3089, "text": "夏，四月，戊申，郑伯虿卒。"}, {"ID": 3090, "text": "得宝玉大弓。"}, {"ID": 3091, "text": "六月，葬郑献公。"}, {"ID": 3092, "text": "秋，齐侯，卫侯，次于五民。"}, {"ID": 3093, "text": "秦伯卒。"}, {"ID": 3094, "text": "冬，葬秦哀公。"}, {"ID": 3095, "text": "九年，春，宋公使乐大心盟于晋，且逆乐祁之尸，辞，伪有疾，乃使向巢如晋盟，且逆子梁之尸，子明谓桐门，右师出曰，吾犹衰绖，而子击锺，何也，右师曰，丧不在此故也，既而告人曰，已衰绖而生子，余何故舍，锺子明闻之，怒言于公曰，右师将不利戴氏，不肯适晋，将作乱也，不然无疾，乃逐桐门右师。"}, {"ID": 3096, "text": "郑驷歂杀邓析，而用其竹刑，君子谓子然于是不忠，苟有可以加于国家者，弃其邪可也，静女之三章，取彤管焉，竿旄何以告之，取其忠也，故用其道不弃其人，诗云，蔽芾甘棠，勿翦勿伐，召伯所茇，思其人，犹爱其树，况用其道，而不恤其人乎，子然无以劝能矣。"}, {"ID": 3097, "text": "夏，阳虎归宝玉大弓，书曰得，器用也，凡获器用曰得，得用焉曰获，六月，伐阳关，阳虎使焚莱门，师惊，犯之而出，奔齐，请师以伐鲁，曰，三加必取之，齐侯将许之，鲍文子谏曰，臣尝为隶于施氏矣，鲁未可取也，上下犹和，众庶犹睦，能事大国，而无天灾，若之何取之，阳虎欲勤齐师也，齐师罢，大臣必多死亡，已于是乎奋其诈谋，夫阳虎有宠于季氏，而将杀季孙，以不利鲁国而求容焉，亲富不亲仁，君焉用之，君富于季氏，而大于鲁国，兹阳虎所欲倾覆也，鲁免其疾，而君又收之，无乃害乎，齐侯执阳虎，将东之，阳虎愿东，乃囚诸西鄙，尽借邑人之车，锲其轴，麻约而归之，载葱灵，寝于其中而逃，追而得之，囚于齐，又以葱灵逃，奔宋，遂奔晋，适赵氏，仲尼曰，赵氏其世有乱乎。"}, {"ID": 3098, "text": "秋，齐侯伐晋夷仪，敝无存之父将室之，辞，以与其弟，曰，此役也，不死，反必取于高国，先登，求自门出，死于溜下，东郭书让登，犁弥从之，曰，子让而左，我让而右，使登者绝而后下，书左，弥先下，书与王猛息，猛曰，我先登，书敛甲曰，曩者之难，今又难焉，猛笑曰，吾从子，如骖之靳，晋车千乘，在中牟，卫侯将如五氏，卜过之，龟焦，卫侯曰，可也，卫车当其半，寡人当其半，敌矣，乃过中牟，中牟人欲伐之，卫褚师圃亡在中牟，曰，卫虽小，其君在焉，未可胜也，齐师克城而骄，其帅又贱，遇必败之，不如从齐，乃伐齐师，败之，齐侯致禚，媚，杏，于卫，齐侯赏犁弥，犁弥辞曰，有先登者，臣从之，皙帻而衣狸制，公使视东郭书，曰，乃夫子也，吾贶子，公赏东郭书，辞曰，彼宾旅也，乃赏犁弥，齐师之在夷仪也，齐侯谓夷仪人曰，得敝无存者，以五家免，乃得其尸，公三襚之，与之犀轩，与直盖而先归之，坐引者以师哭之，亲推之三。"}]}, {"section": 222, "header": "定公●定公十年", "data": [{"ID": 3099, "text": "十年，春，王三月，及齐平。"}, {"ID": 3100, "text": "夏，公会齐侯于夹谷，公至自夹谷。"}, {"ID": 3101, "text": "晋赵鞅帅师围卫。"}, {"ID": 3102, "text": "齐人来归郓，欢，龟阴，田。"}, {"ID": 3103, "text": "叔孙州仇，仲孙何忌，帅师围郈。"}, {"ID": 3104, "text": "秋，叔孙州仇，仲孙何忌，帅师围郈。"}, {"ID": 3105, "text": "宋乐大心出奔曹，宋公子地出奔陈。"}, {"ID": 3106, "text": "冬，齐侯，卫侯，郑游速，会于安甫。"}, {"ID": 3107, "text": "叔孙州仇如齐。"}, {"ID": 3108, "text": "宋公之弟辰，暨仲佗，石彄，出奔陈。"}, {"ID": 3109, "text": "十年，春，及齐平。"}, {"ID": 3110, "text": "夏，公会齐侯于祝其，实夹谷，孔丘相，犁弥言于齐侯曰，孔丘知礼而无勇，若使莱人以兵劫鲁侯，必得志焉，齐侯从之，孔丘以公退，曰，士兵之，两君合好，而裔夷之俘，以兵乱之，非齐君所以命诸侯也，裔不谋夏，夷不乱华，俘不干盟，兵不逼好，于神为不祥，于德为愆义，于人为失礼，君必不然，齐侯闻之，遽辟之，将盟，齐人加于载书曰，齐师出竟，而不以甲车三百乘从我者，有如此盟，孔丘使兹无还揖对曰，而不反我汶阳之田，吾以共命者，亦如之，齐侯将享公，孔丘谓梁丘，据，曰，齐鲁之故，吾子何不闻焉，事既成矣，而又享之，是勤执事也，且牺象不出门，嘉乐不野合，飨而既具，是弃礼也，若其不具，用秕稗也，用秕稗君辱，弃礼名恶，子盍图之，夫享所以昭德也，不昭不如其已也，乃不果享，齐人来归郓欢龟阴之田。"}, {"ID": 3111, "text": "晋赵鞅围卫，报夷仪也，初，卫侯伐邯郸午于寒氏，城其西北而守之，宵熸，及晋围卫，午以徒七十人门于卫西门，杀人于门中，曰，请报寒氏之役，涉佗曰，夫子则勇矣，然我往，必不敢启门，亦以徒七十人，旦门焉，步左右，皆至而立，如植，日中不启门，乃退，反役，晋人讨卫之叛故，曰，由涉佗成何，于是执涉佗以求成于卫，卫人不许，晋人遂杀涉佗，成何奔燕，君子曰，此之谓弃礼，必不钧，诗曰，人而无礼，胡不遄死，涉佗亦遄矣哉。"}, {"ID": 3112, "text": "初，叔孙成子欲立武叔，公若藐固谏曰，不可，成子立之而卒，公南使贼射之，不能杀，公南为马正，使公若为郈宰，武叔既定，使郈马正侯犯，杀公若，不能，其圉人曰，吾以剑过朝，公若必曰，谁之剑也，吾称子以告，必观之，吾伪固，而授之未，则可杀也，使如之，公若曰，尔欲吴王我乎，遂杀公若，侯犯以郈叛，武叔懿子围郈，弗克，秋，二子及齐师复围郈，弗克，叔孙谓郈工师驷赤曰，郈非唯叔孙氏之忧，社稷之患也，将若之何，对曰，臣之业，在扬水卒章之四言矣，叔孙稽首，驷赤谓侯犯曰，居齐鲁之际而无事，必不可矣，子盍求事于齐以临民，不然，将叛，侯犯从之，齐使至，驷赤与郈人为之宣言于郈中，曰，侯犯将以郈易于齐，齐人将迁郈民，众凶惧，驷赤谓侯犯曰，众言异矣，子不如易于齐，与其死也，犹是郈也，而得纾焉，何必此，齐人欲以此逼鲁，必倍与子地，且盍多舍甲于子之门，以备不虞，侯犯曰，诺，乃多舍甲焉，侯犯请易于齐，齐有司观郈将至，驷赤使周走呼曰，齐师至矣，郈人大骇，介侯犯之门甲，以围侯犯，驷赤将射之，侯犯止之，曰，谋免我，侯犯请行，许之，驷赤先如宿，侯犯殿，每出一门，郈人闭之，及郭门，止之曰，子以叔孙氏之甲出，有司若诛之，群臣惧死，驷赤曰，叔孙氏之甲有物，吾未敢以出，犯谓驷赤曰，子止而与之数，驷赤止而纳鲁人，侯犯奔齐，齐人乃致郈。"}, {"ID": 3113, "text": "宋公子地嬖蘧富腊，十一分其室，而以其五与之，公子地有白马四，公嬖向魋，魋欲之，公取而朱其尾鬣以与之，地怒，使其徒抶魋而夺之，魋惧将走，公闭门而泣之目尽肿，母弟辰曰，子分室以与猎也，而独卑魋，亦有颇焉，子为君礼，不过出竟，君必止子，公子地出奔陈，公弗止，辰为之请，弗听，辰曰，是我迋吾兄也，吾以国人出，君谁与处，冬，母弟辰，暨仲佗，石彄，出奔陈。"}, {"ID": 3114, "text": "武叔聘于齐，齐侯享之，曰，子叔孙，若使郈在君之他竟，寡人何知焉，属与敝邑际，故敢助君忧之，对曰，非寡君之望也，所以事君，封疆社稷是以，敢以家隶，勤君之执事，夫不令之臣，天下之所恶也，君岂以为寡君赐。"}]}, {"section": 223, "header": "定公●定公十一年", "data": [{"ID": 3115, "text": "十有一年，春，宋公之弟辰，及仲佗，石彄，公子地，自陈入于萧以叛。"}, {"ID": 3116, "text": "夏，四月。"}, {"ID": 3117, "text": "秋，宋乐大心自曹入于萧。"}, {"ID": 3118, "text": "冬，及郑平，叔还如郑莅盟。"}, {"ID": 3119, "text": "十一年，春，宋公母弟辰，暨仲佗，石彄，公子地，入于萧以叛，秋，乐大心从之，大为宋患，宠向魋故也。"}, {"ID": 3120, "text": "冬，及郑平，始叛晋也。"}]}, {"section": 224, "header": "定公●定公十二年", "data": [{"ID": 3121, "text": "十有二年，春，薛伯定卒。"}, {"ID": 3122, "text": "夏，葬薛襄公。"}, {"ID": 3123, "text": "叔孙州仇帅师堕郈。"}, {"ID": 3124, "text": "卫公孟彄帅师伐曹。"}, {"ID": 3125, "text": "季孙斯，仲孙何忌，帅师堕费。"}, {"ID": 3126, "text": "秋，大雩。"}, {"ID": 3127, "text": "冬，十月，癸亥，公会齐侯盟于黄。"}, {"ID": 3128, "text": "十有一月，丙寅，朔，日有食之。"}, {"ID": 3129, "text": "公至自黄。"}, {"ID": 3130, "text": "十有二月，公围成，公至自围成。"}, {"ID": 3131, "text": "十二年，夏，卫公孟彄伐曹，克郊还，滑罗殿，未出，不退于列，其御曰，殿而在列，其为无勇乎，罗曰，与其素厉，宁为无勇。"}, {"ID": 3132, "text": "仲由为季氏宰。将堕三都，于是叔孙氏堕郈，季氏将堕费，公山不狃，叔孙辄，帅费人以袭鲁，公与三子入于季氏之宫，登武子之台，费人攻之弗克，入及公侧，仲尼命申句须，乐颀，下伐之，费人北，国人追之，败诸姑蔑，二子奔齐，遂堕费，将堕成，公敛处父谓孟孙，堕成，齐人必至于北门，且成，孟氏之保障也，无成是无孟氏也，子伪不知，我将不坠，冬，十二月，公围成弗克。"}]}, {"section": 225, "header": "定公●定公十三年", "data": [{"ID": 3133, "text": "十有三年，春，齐侯，卫侯，次于垂葭。"}, {"ID": 3134, "text": "夏，筑蛇渊囿。"}, {"ID": 3135, "text": "大蒐于比蒲。"}, {"ID": 3136, "text": "卫公孟彄帅师伐曹。"}, {"ID": 3137, "text": "晋赵鞅入于晋阳以叛。"}, {"ID": 3138, "text": "冬，晋荀寅，士吉射，入于朝歌以叛，晋赵鞅归于晋。"}, {"ID": 3139, "text": "薛弑其君比。"}, {"ID": 3140, "text": "十三年，春，齐侯，卫侯，次于垂葭，实郥氏，使师伐晋，将济河，诸大夫皆曰不可，邴意兹曰可，锐师伐河内，传必数日而后及绛，绛不三月，不能出河，则我既济水矣，乃伐河内，齐侯皆敛诸大夫之轩，唯邴意兹乘轩，齐侯欲与卫侯乘，与之宴，而驾乘广，载甲焉，使告曰，晋师至矣。齐侯曰，比君之驾也。寡人请摄，乃介而与之乘，驱之。或告曰，无晋师，乃止。"}, {"ID": 3141, "text": "晋赵鞅谓邯郸午曰，归我卫贡五百家，吾舍诸晋阳，午许诺，归告其父兄，父兄皆曰，不可，卫是以为邯郸，而置诸晋阳，绝卫之道也，不如侵齐而谋之，乃如之，而归之于晋阳，赵孟怒，召午而囚诸晋阳，使其从者说剑而入，涉宾不可，乃使告邯郸人曰，吾私有讨于午也，二三子唯所欲立，遂杀午，赵稷，涉宾，以邯郸叛，夏，六月，上军司马籍秦围邯郸，邯郸午荀寅之甥也，荀寅范吉射之姻也，而相与睦，故不与围，邯郸将作乱，董安于闻之，告赵孟曰，先备诸，赵孟曰，晋国有命，始祸者死，为后可也，安于曰，与其害于民，宁我独死，请以我说，赵孟不可，秋，七月，范氏中行氏伐赵氏之宫，赵鞅奔晋阳，晋人围之，范皋夷无宠于范吉射，而欲为乱于范氏，梁婴父嬖于知文子，文子欲以为卿，韩简子与中行文子相恶，魏襄子亦与范昭子相恶，故五子谋将逐荀寅，而以梁婴父代之，逐范吉射而以范皋夷代之，荀跞言于晋侯曰，君命大臣，始祸者死，载书在河，今三臣始祸，而独逐鞅，刑已不钧矣，请皆逐之，冬，十一月，荀跞，韩不信，魏曼多，奉公以伐范氏，中行氏，弗克，二子将伐公，齐高强曰，三折肱知为良医，唯伐君为不可，民弗与也，我以伐君在此矣，三家未睦，可尽克也，克之，君将谁与，若先伐君，是使睦也，弗听，遂伐公，国人助公，二子败，从而伐之，丁未，荀寅，士吉射，奔朝歌，韩魏以赵氏为请，十二月，辛未，赵鞅入于绛，盟于公宫。"}, {"ID": 3142, "text": "初，卫公叔文子朝而请享灵公，退见史鰌而告之，史鰌曰，子必祸矣，子富而君贪，其及子乎，文子曰，然，吾不先告子，是吾罪也，君既许我矣，其若之何，史鰌曰，无害，子臣，可以免，富而能臣，必免于难，上下同之，戌也骄，其亡乎，富而不骄者，鲜，吾唯子之见，骄而不亡者，未之有也，戌必与焉，及文子卒，卫侯始恶于公叔戌，以其富也，公叔戌又将去夫人之党，夫人诉之曰，戌将为乱。"}]}, {"section": 226, "header": "定公●定公十四年", "data": [{"ID": 3143, "text": "十有四年，春，卫公叔戌来奔，卫赵阳出奔宋。"}, {"ID": 3144, "text": "二月，辛巳，楚公子结，陈公孙佗人，帅师灭顿，以顿子牂归。"}, {"ID": 3145, "text": "夏，卫北宫结来奔。"}, {"ID": 3146, "text": "五月，于越败吴于檇李。"}, {"ID": 3147, "text": "吴子光卒。"}, {"ID": 3148, "text": "公会齐侯，卫侯，于牵，公至自会。"}, {"ID": 3149, "text": "秋，齐侯，宋公，会于洮。"}, {"ID": 3150, "text": "天王使石尚来归脤。"}, {"ID": 3151, "text": "卫世子蒯瞶出奔宋。"}, {"ID": 3152, "text": "卫公孟彄出奔郑。"}, {"ID": 3153, "text": "宋公之弟辰。"}, {"ID": 3154, "text": "自萧来奔。"}, {"ID": 3155, "text": "大蒐于比蒲。"}, {"ID": 3156, "text": "邾子来会公。"}, {"ID": 3157, "text": "城莒父及霄。"}, {"ID": 3158, "text": "十四年，春，卫侯逐公叔戌与其党，故赵阳奔宋，戌来奔。"}, {"ID": 3159, "text": "梁婴父恶董安于谓知文子曰，不杀安于，使终为政于赵氏，赵氏必得晋国，盍以其先发难也，讨于赵氏，文子使告于赵孟曰，范中行氏虽信为乱，安于则发之，是安于与谋乱也，晋国有命，始祸者死，二子既伏其罪矣，敢以告，赵孟患之，安于曰，我死而晋国宁，赵氏定，将焉用生，人谁不死，吾死莫矣，乃缢而死，赵孟尸诸市，而告于知氏曰，主命戮罪人，安于既伏其罪矣，敢以告，知伯从赵孟盟，而后赵氏定，祀安于于庙。"}, {"ID": 3160, "text": "顿子牂欲事晋，背楚而绝陈好，二月，楚灭顿。"}, {"ID": 3161, "text": "夏，卫北宫结来奔，公叔戌之故也。"}, {"ID": 3162, "text": "吴伐越，越子勾践御之，陈于檇李，勾践患吴之整也，使死士再禽焉，不动，使罪人三行，属剑于颈，而辞曰，二君有治，臣奸旗鼓，不敏于君之行前，不敢逃刑，敢归死，遂自刭也，师属之目，越子因而伐之，大败之，灵姑浮以戈击阖庐，阖庐伤将指，取其一屦还，卒于陉，去檇李七里，夫差使人立于庭，苟出入，必谓己曰，夫差，而忘越王之杀而父乎，则对曰，唯不敢忘，三年乃报越。"}, {"ID": 3163, "text": "晋人围朝歌，公会齐侯，卫侯，于脾上梁之间，谋救范中行氏，析成鲋，小王桃甲，率狄师以袭晋，战于绛中，不克而还，士鲋奔周，小王桃甲入于朝歌，秋，齐侯，宋公，会于洮，范氏故也，卫侯为夫人南子召宋朝，会于洮，大子蒯聩献盂于齐，过宋野，野人歌之曰，既定尔娄猪，盍归吾艾豭，大子羞之，谓戏阳速曰，从我而朝少君，少君见我，我顾乃杀之，速曰诺，乃朝夫人，夫人见大子，大子三顾，速不进，夫人见其色，啼而走曰，蒯聩将杀余，公执其手以登台，大子奔宋，尽逐其党，故公孟彄出奔郑，自郑奔齐，大子告人曰，戏阳速祸余，戏阳速告人曰，大子则祸余，大子无道，使余杀其母，余不许，将戕于余，若杀夫人，将以余说，余是故许而弗为，以纾余死，谚曰，民保于信，吾以信义也。"}, {"ID": 3164, "text": "冬，十二月，晋人败范中行氏之师于潞，获籍秦，高强又败郑师，及范氏之师于百泉。"}]}, {"section": 227, "header": "定公●定公十五年", "data": [{"ID": 3165, "text": "十有五年，春，王正月，邾子来朝。"}, {"ID": 3166, "text": "鼷鼠食郊牛，牛死，改卜牛。"}, {"ID": 3167, "text": "二月，辛丑，楚子灭胡，以胡子豹归。"}, {"ID": 3168, "text": "夏，五月，辛亥郊。"}, {"ID": 3169, "text": "壬申，公薨于高寝。"}, {"ID": 3170, "text": "郑罕达帅师伐宋。"}, {"ID": 3171, "text": "齐侯，卫侯，次于渠蒢。"}, {"ID": 3172, "text": "邾子来奔丧。"}, {"ID": 3173, "text": "秋，七月，壬申，姒氏卒。"}, {"ID": 3174, "text": "八月，庚辰，朔，日有食之。"}, {"ID": 3175, "text": "九月，滕子来会葬。"}, {"ID": 3176, "text": "丁巳，葬我君定公，雨不克葬，戊午，日下吴，乃克葬，辛巳，葬定姒。"}, {"ID": 3177, "text": "冬，城漆。"}, {"ID": 3178, "text": "十五年，春，邾隐公来朝，子贡观焉，邾子执玉高，其容仰，公受玉卑，其容俯，子贡曰，以礼观之，二君者皆有死亡焉，夫礼，死生存亡之体也，将左右周旋，进退俯仰，于是乎取之，朝祀丧戎，于是乎观之，今正月相朝，而皆不度，心巳亡矣，嘉事不体，何以能久，高仰，骄也，卑俯，替也，骄近乱，替近疾，君为主，其先亡乎。"}, {"ID": 3179, "text": "吴之入楚也，胡子尽俘楚邑之近胡者，楚既定，胡子豹又不事楚，曰，存亡有命，事楚何为，多取费焉，二月，楚灭胡。"}, {"ID": 3180, "text": "夏，五月，壬申，公薨，仲尼曰，赐不幸言而中，是使赐多言者也。"}, {"ID": 3181, "text": "郑罕达败宋师于老丘。"}, {"ID": 3182, "text": "齐侯，卫侯，次于蘧挐，谋救宋也。"}, {"ID": 3183, "text": "秋，七月，壬申，姒氏卒，不称夫人，不赴且不祔也，葬定公，雨，不克襄事，礼也，葬定姒，不称小君，不成丧也。"}, {"ID": 3184, "text": "冬，城漆，书不时告也。"}]}, {"section": 228, "header": "哀公●哀公元年", "data": [{"ID": 3185, "text": "元年，春，王正月，公即位。"}, {"ID": 3186, "text": "楚子，陈侯，随侯，许男，围蔡。"}, {"ID": 3187, "text": "鼷鼠食郊牛，改卜牛。"}, {"ID": 3188, "text": "夏，四月，辛巳郊。"}, {"ID": 3189, "text": "秋，齐侯，卫侯，伐晋。"}, {"ID": 3190, "text": "冬，仲孙何忌帅师伐邾。"}, {"ID": 3191, "text": "元年，春，楚子围蔡，报柏举也，里而栽，广丈，高倍，夫屯，昼夜九日，如子西之素，蔡人男女以辨，使疆于江汝之间，而还，蔡于是乎请迁于吴。"}, {"ID": 3192, "text": "吴王夫差败越于夫椒，报檇李也，遂入越，越子以甲楯五千，保于会稽，使大夫种因吴大宰嚭以行成，吴子将许之，伍员曰，不可，臣闻之，树德莫如滋，去疾莫如尽，昔有过浇，杀斟灌以伐斟鄩，灭夏后相，后缗方娠，逃出自窦，归于有仍，生少康焉，为仍牧正，惎浇能戒之，浇使椒求之，逃奔有虞，为之庖正，以除其害，虞思于是妻之以二姚，而邑诸纶，有田一成，有众一旅，能布其德，而兆其谋，以收夏众，抚其官职，使女艾谍浇，使季杼诱豷。遂灭过戈，复禹之绩。祀夏配天，不失旧物，今吴不如过，而越大于少康，或将丰之，不亦难乎，句践能亲而务施，施不失人，亲不弃劳，与我同壤，而世为仇雠，于是乎克而弗取，将又存之，违天而长寇雠，后虽悔之，不可食巳，姬之衰也，日可俟也，介在蛮夷，而长寇雠。以是求伯，必不行矣。弗听，退而告人曰，越十年生聚，而十年教训，二十年之外，吴其为沼乎，三月，越及吴平，吴入越不书，吴不告庆，越不告败也。"}, {"ID": 3193, "text": "夏，四月，齐侯，卫侯，救邯郸，围五鹿。"}, {"ID": 3194, "text": "吴之入楚也，使召陈怀公，怀公朝国人而问焉，曰，欲与楚者右，欲与吴者左，陈人从田，无田从党。逢滑当公而进。曰，臣闻国之兴也以福，其亡也以祸，今吴未有福，楚未有祸，楚未可弃，吴未可从，而晋盟主也，若以晋辞，吴若何？公曰，国胜君亡，非祸而何，对曰，国之有是多矣，何必不复，小国犹复，况大国乎，臣闻国之兴也，视民如伤，是其福也，其亡也，以民为土芥，是其祸也，楚虽无德，亦不艾杀其民，吴日敝于兵，暴骨如莽，而未见德焉，天其或者正训楚也，祸之适吴，其何日之有，陈侯从之，及夫差克越，乃修先君之怨，秋，八月，吴侵陈，修旧怨也。"}, {"ID": 3195, "text": "齐侯，卫侯，会于乾侯，救范氏也，师及齐师，卫孔圉鲜虞人伐晋，取棘蒲。"}, {"ID": 3196, "text": "吴师在陈，楚大夫皆惧曰，阖庐惟能用其民，以败我于柏举，今闻其嗣又甚焉，将若之何，子西曰，二三子恤不相睦，无患吴矣，昔阖庐食不二味，居不重席，室不崇坛，器不彤镂，宫室不观，舟车不饰，衣服财用，择不取费，在国，天有灾疠，亲巡其孤寡，而共其乏困，在军，熟食者分而后敢食，其所尝者，卒乘与焉，勤恤其民，而与之劳逸，是以民不罢劳，死不知旷，吾先大夫子常易之，所以败我也，今闻夫差，次有台榭陂池焉，宿有妃嫱嫔御焉，一日之行，所欲必成，玩好必从，珍异是聚，观乐是务，视民如雠，而用之日新，夫先自败也已，安能败我。"}, {"ID": 3197, "text": "冬，十一月，晋赵鞅伐朝歌。"}]}, {"section": 229, "header": "哀公●哀公二年", "data": [{"ID": 3198, "text": "二年，春，王二月，季孙斯，叔孙州，仇仲孙何忌，帅师伐邾，取漷东田及沂西田，癸巳，叔孙州仇，仲孙何忌，及邾人盟于句绎。"}, {"ID": 3199, "text": "夏，四月，丙子，卫侯元卒。"}, {"ID": 3200, "text": "滕子来朝。"}, {"ID": 3201, "text": "晋赵鞅帅师纳卫世子蒯瞶于戚。"}, {"ID": 3202, "text": "秋，八月，甲戌，晋赵鞅帅师，及郑罕达帅师，战于铁，郑师败绩。"}, {"ID": 3203, "text": "冬，十月，葬卫灵公。"}, {"ID": 3204, "text": "十有一月，蔡迁于州来，蔡杀其大夫公子驷。"}, {"ID": 3205, "text": "二年，春，伐邾，将伐绞，邾人爱其土，故赂以漷沂之田而受盟。"}, {"ID": 3206, "text": "初，卫侯游于郊，子南仆，公曰，余无子，将立女，不对，他日又谓之，对曰，郢不足以辱社稷，君其改图，君夫人在堂，三揖在下，君命祇辱，夏，卫灵公卒，夫人曰，命公子郢为大子，君命也，对曰，郢异于他子，且君没于吾手，若有之，郢必闻之，且亡人之子辄在，乃立辄，六月，乙酉，晋赵鞅纳卫大子于戚，宵迷，阳虎曰，右河而南必至焉，使大子絻，八人衰绖，伪自卫逆者，告于门，哭而入，遂居之。"}, {"ID": 3207, "text": "秋，八月，齐人输范氏粟，郑子姚，子般，送之，士吉射逆之，赵鞅御之，遇于戚，阳虎曰，吾车少，以兵车之旆，与罕驷兵车，先陈，罕驷自后随而从之，彼见吾貌，必右惧心，于是乎会之，必大败之，从之，卜战，龟焦，乐丁曰，诗曰，爰始爰谋，爰契我龟，谋协以故，兆询可也，简子誓曰，范氏中行氏反易天明，斩艾百姓，欲擅晋国而灭其君，寡君恃郑而保焉，今郑为不道，弃君助臣，二三子顺天明，从君命，经德义，除诟耻，在此行也，克敌者，上大夫受县，下大夫受郡，士田十万，庶人工商遂，人臣隶圉免，志父无罪，君实图之，若其有罪，绞缢以戮，桐棺三寸，不设属辟，素车朴马，无入于兆，下卿之罚也，甲戌，将战，邮无恤御简子，卫太子为右，登铁上，望见郑师众，大子惧，自投于车下，子良授大子绥而乘之，曰，妇人也，简子巡列，曰，毕万匹夫也，七战皆获，有马百乘，死于牖下，群子勉之，死不在寇，繁羽御赵罗，宋勇为右，罗无勇麇之，吏诘之，御对曰，痁作而伏，卫大子祷曰，曾孙蒯聩，敢昭告皇祖文王，烈祖康叔，文祖襄公，郑胜乱从，晋午在难，不能治乱，使鞅讨之，蒯聩不敢自佚，备持矛焉，敢告无绝筋，无折骨，无面伤，以集大事，无作三祖羞，大命不敢请，佩玉不敢爱，郑人击简子中肩，毙于车中，获其蜂旗，大子救之以戈，郑师北，获温大夫赵罗，大子复伐之，郑师大败，获齐粟千车，赵孟喜曰，可矣，傅傁曰，虽克郑，犹有知在，忧未艾也，初，周人与范氏田，公孙尨税焉，赵氏得而献之，吏请杀之，赵孟曰，为其主也，何罪，止而与之田，及铁之战，以徒五百人，宵攻郑师，取蜂旗于子姚之幕下，献曰，请报主德，追郑师，姚，般，公孙林，殿而射，前列多死，赵孟曰，国无小，既战，简子曰，吾伏弢呕血，鼓音不衰，今日我上也，大子曰，吾救主于车，退敌于下，我右之上也，邮良曰，我两靷将绝，吾能止之，我御之上也，驾而乘材，两靷皆绝。"}, {"ID": 3208, "text": "吴泄庸如蔡纳聘，而稍纳师，师毕入，众知之，蔡侯告大夫杀公子驷以说，哭而迁墓，冬，蔡迁于州来。"}]}, {"section": 230, "header": "哀公●哀公三年", "data": [{"ID": 3209, "text": "三年，春，齐国夏，卫石曼姑，帅师围戚。"}, {"ID": 3210, "text": "夏，四月，甲午，地震。"}, {"ID": 3211, "text": "五月，辛卯，桓宫僖宫灾。"}, {"ID": 3212, "text": "季孙斯，叔孙州仇，帅师城启阳。"}, {"ID": 3213, "text": "宋乐髡帅师伐曹。"}, {"ID": 3214, "text": "秋，七月，丙子，季孙斯卒。"}, {"ID": 3215, "text": "蔡人放其大夫公孙猎于吴。"}, {"ID": 3216, "text": "冬，十月，癸卯，秦伯卒。"}, {"ID": 3217, "text": "叔孙州仇，仲孙何忌，帅师围邾。"}, {"ID": 3218, "text": "三年，春，齐卫围戚，求援于中山。"}, {"ID": 3219, "text": "夏，五月，辛卯，司铎火，火逾公宫，桓僖灾，救火者皆曰顾府，南宫敬叔至，命周人出御书，俟于宫曰，庀女而不在死，子服景伯至，命宰人出礼书，以待命，命不共，有常刑，校人乘马，巾车脂辖，百官官备，府库慎守，官人肃给，济濡帷幕，郁攸从之，蒙茸公屋，自大庙始，外内以悛，助所不给，有不用命，则有常刑，无赦，公父文伯至，命校人驾乘车，季桓子至，御公立于象魏之外，命救火者，伤人则止，财可为也，命藏象魏，曰，旧章不可亡也，富父槐至，曰，无备而官办者，犹拾渖也，于是乎去表之稿，道还公宫，孔子在陈，闻火，曰，其桓僖乎。"}, {"ID": 3220, "text": "刘氏，范氏，世为婚姻，苌弘事刘文公，故周与范氏，赵鞅以为讨，六月，癸卯，周人杀苌弘。"}, {"ID": 3221, "text": "秋，季孙有疾，命正常曰，无死，南孺子之子，男也，则以告而立之，女也，则肥也可，季孙卒，康子即位，既葬，康子在朝，南氏生男正常，载以如朝，告曰，夫子有遗言，命其圉臣曰，南氏生男，则以告于君，与大夫，而立之，今生矣，男也，敢告，遂奔卫，康子请退，公使共刘视之，则或杀之矣，乃讨之，召正常，正常不反。"}, {"ID": 3222, "text": "冬，十月，晋赵鞅围朝歌，师于其南，荀寅伐其郛，使其徒自北门入，己犯师而出，癸丑，奔邯郸，十一月，赵鞅杀士皋夷，恶范氏也。"}]}, {"section": 231, "header": "哀公●哀公四年", "data": [{"ID": 3223, "text": "四年，春，王二月，庚戌，盗杀蔡侯申，蔡公孙辰出奔吴。"}, {"ID": 3224, "text": "葬秦惠公。"}, {"ID": 3225, "text": "宋人执小邾子。"}, {"ID": 3226, "text": "夏，蔡杀其大夫公孙姓，公孙霍。"}, {"ID": 3227, "text": "晋人执戎蛮子赤归于楚。"}, {"ID": 3228, "text": "城西郛。"}, {"ID": 3229, "text": "六月，辛丑，亳社灾。"}, {"ID": 3230, "text": "秋，八月，甲寅，滕子结卒。"}, {"ID": 3231, "text": "冬，十有二月，葬蔡昭公。"}, {"ID": 3232, "text": "葬滕顷公。"}, {"ID": 3233, "text": "四年，春，蔡昭侯将如吴，诸大夫恐其又迁也，承，公孙翩逐而射之，入于家人而卒，以两矢门之，众莫敢进，文之锴后至，曰，如墙而进，多而杀二人，锴执弓而先，翩射之，中肘，锴遂杀之，故逐公孙辰，而杀公孙姓，公孙盱。"}, {"ID": 3234, "text": "夏，楚人既克夷虎，乃谋北方，左司马贩，申公寿馀，叶公诸梁，致蔡于负函，致方城之外于缯关，曰，吴将泝江入郢，将奔命焉，为一昔之期，袭梁及霍，单浮馀围蛮氏，蛮氏溃，蛮子赤奔晋阴地，司马起丰析与狄戎，以临上雒，左师军于菟和，右师军于仓野，使谓阴地之命大夫士蔑曰，晋楚有盟，好恶同之，若将不废，寡君之愿也，不然，将通于少，习以听命，士蔑请诸赵孟，赵孟曰，晋国未宁，安能恶于楚，必速与之，士蔑乃致九州之戎，将裂田以与蛮子而城之，且将为之卜，蛮子听卜，遂执之，与其五大夫，以畀楚师于三户，司马致邑立宗焉，以诱其遗民，而尽俘以归。"}, {"ID": 3235, "text": "秋，七月，齐陈乞，弦施，卫甯跪，救范氏，庚午，围五鹿，九月，赵鞅围邯郸，冬，十一月，邯郸降，荀寅奔鲜虞，赵稷奔临，十二月，弦施逆之，遂堕临，国夏伐晋，取邢，任，栾，鄗，逆畤，阴人，盂，壶口，会鲜虞，纳荀寅于柏人。"}]}, {"section": 232, "header": "哀公●哀公五年", "data": [{"ID": 3236, "text": "五年，春，城毗。"}, {"ID": 3237, "text": "夏，齐侯伐宋。"}, {"ID": 3238, "text": "晋赵鞅帅师伐卫。"}, {"ID": 3239, "text": "秋，九月，癸酉，齐侯杵臼卒。"}, {"ID": 3240, "text": "冬，叔还如齐。"}, {"ID": 3241, "text": "闰月，葬齐景公。"}, {"ID": 3242, "text": "五年，春，晋围柏人，荀寅，士吉射，奔齐，初，范氏之臣王生，恶张柳朔，言诸昭子，使为柏人，昭子曰，夫非而雠乎，对曰，私雠不及，公好不废，过恶不去，善义之经也，臣敢违之，及范氏出，张柳朔谓其子，尔从主，勉之，我将止死，主生授我矣，吾不可以僭之，遂死于柏人。"}, {"ID": 3243, "text": "夏，赵鞅伐卫，范氏之故也，遂围中牟。"}, {"ID": 3244, "text": "齐燕姬生子，不成而死，诸子，鬻姒之子荼嬖，诸大夫恐其为大子也，言于公曰，君之齿长矣，未有大子，若之何，公曰，二三子间于忧虞，则有疾疢，亦姑谋乐，何忧于无君，公疾，使国惠子，高昭子，立荼，置群公子于莱，秋，齐景公卒，冬，十月，公子嘉，公子驹，公子黔，奔卫，公子锄，公子阳生，来奔，莱人歌之曰，景公死乎不与埋，三军之事乎不与谋，师乎师乎，何党之乎。"}, {"ID": 3245, "text": "郑驷秦富而侈，嬖大夫也，而常陈卿之车服于其庭，郑人恶而杀之，子思曰，诗曰，不解于位，民之攸塈，不守其位，而能久者鲜矣，商颂曰，不僭不滥，不敢怠皇，命以多福。"}]}, {"section": 233, "header": "哀公●哀公六年", "data": [{"ID": 3246, "text": "六年，春，城邾瑕。"}, {"ID": 3247, "text": "晋赵鞅帅师伐鲜虞。"}, {"ID": 3248, "text": "吴伐陈。"}, {"ID": 3249, "text": "夏，齐国夏及高张来奔。"}, {"ID": 3250, "text": "叔还会吴于柤。"}, {"ID": 3251, "text": "秋，七月，庚寅，楚子轸卒。"}, {"ID": 3252, "text": "齐阳生入于齐，齐陈乞弑其君荼。"}, {"ID": 3253, "text": "冬，仲孙何忌帅师伐邾。"}, {"ID": 3254, "text": "宋向巢帅师伐曹。"}, {"ID": 3255, "text": "六年，春，晋伐鲜虞，治范氏之乱也。"}, {"ID": 3256, "text": "吴伐陈，复修旧怨也，楚子曰，吾先君与陈有盟，不可以不救，乃救陈，师于城父。"}, {"ID": 3257, "text": "齐陈乞伪事高国者，每朝必骖乘焉，所从必言，诸大夫曰，彼皆偃蹇，将弃子之命，皆曰，高国得君，必逼我，盍去诸，固将谋子，子早图之，图之莫如尽灭之，需事之下也，及朝，则曰，彼虎狼也，见我在子之侧，杀我无日矣，请就之位，又谓诸大夫曰，二子者祸矣，恃得君而欲谋二三子，曰，国之多难，贵宠之由，尽去之而后君定，既成谋矣，盍及其未作也，先诸作而后悔，亦无及也，大夫从之，夏，六月，戊辰，陈乞鲍牧及诸大夫以甲入于公宫，昭子闻之，与惠子乘如公，战于庄，败，国人追之，国夏奔莒，遂及高张晏圉，弦施来奔。"}, {"ID": 3258, "text": "秋，七月，楚子在城父，将救陈，卜战不吉，卜退不吉，王曰，然则死也，再败楚师，不如死，弃盟逃雠，亦不如死，死一也，其死雠乎，命公子申为王，不可，则命公子结，亦不可，则命公子启，五辞而后许，将战，王有疾，庚寅，昭王攻大冥，卒于城父，子闾退曰，君王舍其子而让，群臣敢忘君乎，从君之命，顺也，立君之子，亦顺也，二顺不可失也，与子西，子期，谋潜师闭涂，逆越女之子章立之，而后还，是岁也，有云如众，赤鸟夹日以飞，三日，楚子使问诸周大史，周大史曰，其当王身乎，若禜之，可移于令尹，司马王曰，除腹心之疾，而置诸股肱何益，不谷不有大过，天其夭诸，有罪受罚，又焉移之，遂弗禜，初，昭王有疾，卜曰，河为祟，王弗祭，大夫请祭诸郊，王曰，三代命祀，祭不越望，江汉雎章，楚之望也，祸福之至，不是过也，不谷虽不德，河非所获罪也，遂弗祭，孔子曰，楚昭王知大道矣，其不失国也宜哉，夏书曰，惟彼陶唐，帅彼天常，有此冀方，今失其行，乱其纪纲，乃灭而亡，又曰，允出兹在兹，由己率常可矣。"}, {"ID": 3259, "text": "八月，齐邴意兹来奔，陈僖子使召公子阳生，阳生驾而见南郭且于，曰，尝献马于季孙，不入于上乘，故又献此，请与子乘之，出莱门而告之故，阚止知之，先待诸外，公子曰，事未可知，反与壬也处，戒之，遂行，逮夜至于齐，国人知之，僖子使子士之母养之，与馈者皆入，冬，十月，丁卯，立之，将盟，鲍子醉而往，其臣差车鲍点，曰，此谁之命也，陈子曰，受命于鲍子，遂诬鲍子曰，子之命也，鲍子曰，女忘君之为孺子牛，而折其齿乎，而背之也，悼公稽首曰，吾子奉义而行者也，若我可，不必亡一大夫，若我不可，不必亡一公子，义则进，否则退，敢不唯子是从，废兴无以乱，则所愿也，鲍子曰，谁非君之子，乃受盟，使胡姬以安孺子如赖，去鬻姒，杀王甲，拘江说，囚王豹于句窦之丘，公使朱毛告于陈子曰，微子则不及此，然君异于器，不可以二，器二不匮，君二多难，敢布诸大夫，僖子不对而泣，曰，君举不信群臣乎，以齐国之困，困又有忧，少君不可以访，是以求长君，庶亦能容群臣乎，不然，夫孺子何罪，毛复命，公悔之，毛曰，君大访于陈子，而图其小，可也，使毛迁孺子于骀，不至，杀诸野幕之下，葬诸殳冒淳。"}]}, {"section": 234, "header": "哀公●哀公七年", "data": [{"ID": 3260, "text": "七年，春，宋皇瑗帅师侵郑。"}, {"ID": 3261, "text": "晋魏曼多帅师侵卫。"}, {"ID": 3262, "text": "夏，公会吴于鄫。"}, {"ID": 3263, "text": "秋，公伐邾，八月，己酉，入邾，以邾子益来。"}, {"ID": 3264, "text": "宋人围曹。"}, {"ID": 3265, "text": "冬，郑驷弘帅师救曹。"}, {"ID": 3266, "text": "七年，春，宋师侵郑，郑叛晋故也，晋师侵卫，卫不服也。"}, {"ID": 3267, "text": "夏，公会吴于鄫，吴来徵百牢，子服景伯对曰，先王未之有也，吴人曰，宋百牢我，鲁不可以后宋，且鲁牢晋大夫过十，吴王百牢，不亦可乎，景伯曰，晋范鞅贪而弃礼，以大国惧敝邑，故敝邑十一牢之，君若以礼命于诸侯，则有数矣，若亦弃礼，则有淫者矣，周之王也，制礼上物，不过十二，以为天之大数也，今弃周礼，而曰必百牢，亦唯执事，吴人弗听，景伯曰，吴将亡矣，弃天而背本，不与，必弃疾于我，乃与之，太宰嚭召季康子，康子使子贡辞，大宰嚭曰，国君道长，而大夫不出门，此何礼也，对曰，岂以为礼，畏大国也，大国不以礼命于诸侯，苟不以礼，岂可量也，寡君既共命焉，其老岂敢弃其国，大伯端委以治周礼，仲雍嗣之，断发文身，裸以为饰，岂礼也哉，有由然也，反自鄫，以吴为无能为也。"}, {"ID": 3268, "text": "季康子欲伐邾，乃飨大夫以谋之，子服景伯曰，小所以事大，信也，大所以保小，仁也，背大国不信，伐小国不仁，民保于城，城保于德，失二德者，危将焉保，孟孙曰，二三子以为何如，恶贤而逆之，对曰，禹合诸侯于涂山，执玉帛者万国，今其存者，无数十焉，唯大不字小，小不事大也，知必危，何故不言，鲁德如邾，而以众加之，可乎，不乐而出，秋伐邾，及范门，犹闻锺声，大夫谏，不听，茅成子请告于吴，不许，曰，鲁击柝闻于邾，吴二千里，不三月不至，何及于我，且国内岂不足，成子以茅叛，师遂入邾，处其公宫，众师昼掠，邾众保于绎，师宵掠，以邾子益来，献于亳社，囚诸负瑕，负瑕故有绎，邾茅夷鸿以束帛乘韦，自请救于吴，曰，鲁弱晋而远吴，冯恃其众而背君之盟，辟君之执事，以陵我小国，邾非敢自爱也，惧君威之不立，君威之不立，小国之忧也，若夏盟于鄫衍，秋而背之，成求而不违，四方诸侯，其何以事君，且鲁赋八百乘，君之贰也，邾赋六百乘，君之私也，以私奉贰，唯君图之，吴子从之。"}, {"ID": 3269, "text": "宋人围曹，郑桓子思曰，宋人有曹，郑之患也，不可以不救，冬，郑师救曹，侵宋，初，曹人或梦众君子立于社宫，而谋亡曹，曹叔振铎请待公孙强，许之，旦而求之曹，无之，戒其子曰，我死，尔闻公孙强为政，必去之，及曹伯阳即位，好田弋，曹鄙人公孙强好弋，获白雁，献之，且言田弋之说，说之，因访政事，大说之，有宠使为司城以听政，梦者之子乃行，强言霸说于曹伯，曹伯从之，乃背晋而奸宋，宋人伐之，晋人不救，筑五邑于其郊，曰，黍丘，揖丘，大城，锺，邘。"}]}, {"section": 235, "header": "哀公●哀公八年", "data": [{"ID": 3270, "text": "八年，春，王正月，宋公入曹，以曹伯阳归。"}, {"ID": 3271, "text": "吴伐我。"}, {"ID": 3272, "text": "夏，齐人取欢及阐。"}, {"ID": 3273, "text": "归邾子益于邾。"}, {"ID": 3274, "text": "秋，七月。"}, {"ID": 3275, "text": "冬，十有二月，癸亥，杞伯过卒。"}, {"ID": 3276, "text": "齐人归欢及阐。"}, {"ID": 3277, "text": "八年，春，宋公伐曹，将还，褚师子肥殿，曹人诟之，不行，师待之，公闻之怒，命反之，遂灭曹，执曹伯，及司城强以归，杀之。"}, {"ID": 3278, "text": "吴为邾故，将伐鲁，问于叔孙辄，叔孙辄对曰，鲁有名而无情，伐之必得志焉，退而告公山不狃，公山不狃曰，非礼也，君子违不适雠国，未臣而有伐之，奔命焉，死之可也，所托也则隐，且夫人之行也，不以所恶废乡，今子以小恶而欲覆宗国，不亦难乎，若使子率，子必辞，王将使我子张疾之，王问于子泄，对曰，鲁虽无与立，必有与毙，诸侯将救之，未可以得志焉，晋与齐楚辅之，是四雠也，夫鲁，齐晋之唇，唇亡齿寒，君所知也，不救何为，三月，吴伐我，子泄率，故道险，从武城，初武城人或有因于吴竟田焉，拘鄫人之沤菅者，曰，何故使吾水滋，及吴师至，拘者道之，以伐武城，克之，王犯尝为之宰，澹台子羽之父好焉，国人惧，懿子谓景伯，若之何，对曰，吴师来，斯与之战，何患焉，且召之而至，又何求焉，吴师克东阳而进，舍于五梧，明日，舍于蚕室，公宾庚，公甲叔子，与战于夷，获叔子与析朱锄，献于王，王曰，此同车，必使能，国未可望也，明日舍于庚宗，遂次于泗上，微虎欲宵攻王舍，私属徒七百人，三踊于幕庭，卒三百人，有若与焉，及稷门之内，或谓季孙曰，不足以害吴，而多杀国士，不如已也，乃止之，吴子闻之，一夕三迁，吴人行成，将盟，景伯曰，楚人围宋，易子而食，析骸而爨，犹无城下之盟，我未及亏，而有城下之盟，是弃国也，吴轻而远，不能久，将归矣，请少待之，弗从，景伯负载，造于莱门，乃请释子服何于吴。吴人许之，以王子姑曹当之，而后止，吴人盟而还。"}, {"ID": 3279, "text": "齐悼公之来也，季康子以其妹妻之，即位而逆之，季鲂侯通焉，女言其情，弗敢与也，齐侯怒，夏，五月，齐鲍牧帅师伐我，取欢及阐，或谮胡姬于齐侯，曰，安孺子之党也，六月，齐侯杀胡姬，齐侯使如吴请师，将以伐我，乃归邾子，邾子又无道，吴子使大宰子馀讨之，囚诸楼台栫之以棘，使诸大夫奉大子革以为政。"}, {"ID": 3280, "text": "秋，及齐平，九月，臧宾如如齐莅盟，齐闾丘明来莅盟，且逆季姬以归，嬖，鲍牧又谓群公子曰，使女有马千乘乎，公子诉之，公谓鲍子，或谮子，子姑居于潞以察之，若有之，则分室以行，若无之，则反子之所，出门，使以三分之一行，半道，使以二乘，及潞，麇之以入，遂杀之。"}, {"ID": 3281, "text": "冬，十二月，齐人归欢及阐，季姬嬖故也。"}]}, {"section": 236, "header": "哀公●哀公九年", "data": [{"ID": 3282, "text": "九年，春，王二月，葬杞僖公。"}, {"ID": 3283, "text": "宋皇瑗帅师取郑师于雍丘。"}, {"ID": 3284, "text": "夏，楚人伐陈。"}, {"ID": 3285, "text": "秋，宋公伐郑。"}, {"ID": 3286, "text": "冬，十月。"}, {"ID": 3287, "text": "九年，春，齐侯使公孟绰辞师于吴，吴子曰，昔岁寡人闻命，今又革之，不知所从，将进受命于君。"}, {"ID": 3288, "text": "郑武子剩之嬖，许瑕求邑，无以与之，请外取，许之，故围宋雍丘，宋皇瑗围郑师，每日迁舍，垒合，郑师哭，子姚救之，大败，二月，甲戌，宋取郑师于雍丘，使有能者无死，以郏张与郑罗归。"}, {"ID": 3289, "text": "夏，楚人伐陈，陈即吴故也。"}, {"ID": 3290, "text": "宋公伐郑。"}, {"ID": 3291, "text": "秋，吴城邗，沟通江淮。"}, {"ID": 3292, "text": "晋赵鞅卜救郑，遇水适火，占诸史赵，史墨，史龟，史龟曰，是谓沈阳，可以兴兵，利以伐姜，不利子商，伐齐则可，敌宋不吉，史墨曰，盈，水名也，子，水位也，名位敌，不可干也，炎帝为火师，姜姓其后也，水胜火，伐姜则可，史赵曰，是谓如川之满，不可游也，郑方有罪，不可救也，救郑则不吉，不知其他，阳虎以周易筮之，遇泰之需曰，宋方吉不可与也，微子启，帝乙之，元子也，宋，郑，甥舅也，祉，禄也，若帝乙之元子，归妹而有吉禄，我安得吉焉，乃止。"}, {"ID": 3293, "text": "冬，吴子使，来儆师伐齐。"}]}, {"section": 237, "header": "哀公●哀公十年", "data": [{"ID": 3294, "text": "十年，春，王二月，邾子益来奔。"}, {"ID": 3295, "text": "公会吴伐齐。"}, {"ID": 3296, "text": "三月，戊戌，齐侯阳生卒。"}, {"ID": 3297, "text": "夏，宋人伐郑。"}, {"ID": 3298, "text": "晋赵鞅帅师侵齐。"}, {"ID": 3299, "text": "五月，公至自伐齐。"}, {"ID": 3300, "text": "葬齐悼公。"}, {"ID": 3301, "text": "卫公孟彄自齐归于卫。"}, {"ID": 3302, "text": "薛伯夷卒。"}, {"ID": 3303, "text": "秋，葬薛惠公。"}, {"ID": 3304, "text": "冬，楚公子结帅师伐陈。"}, {"ID": 3305, "text": "吴救陈。"}, {"ID": 3306, "text": "十年，春，邾隐公来奔，齐甥也，故遂奔齐，公会吴子，邾子，郯子，伐齐南鄙，师于鄎。"}, {"ID": 3307, "text": "齐人弑悼公，赴于师，吴子三日哭于军门之外，徐承帅舟师，将自海入齐，齐人败之，吴师乃还。"}, {"ID": 3308, "text": "夏赵鞅帅师伐齐，大夫请卜之，赵孟曰，吾卜于此起兵，事不再令，卜不袭吉，行也，于是乎取犁及辕，毁高唐之郭，侵及赖而还。"}, {"ID": 3309, "text": "秋，吴子使来复儆师。"}, {"ID": 3310, "text": "冬，楚子期伐陈，吴延州来季子救陈，谓子期曰，二君不务德，而力争诸侯，民何罪焉，我请退，以为子名务德而安，民乃还。"}]}, {"section": 238, "header": "哀公●哀公十一年", "data": [{"ID": 3311, "text": "十有一年，春，齐国书帅师伐我。"}, {"ID": 3312, "text": "夏，陈辕颇出奔郑。"}, {"ID": 3313, "text": "五月，公会吴伐齐。"}, {"ID": 3314, "text": "甲戌，齐国书帅师及吴战于艾陵，齐师败绩获齐国书。"}, {"ID": 3315, "text": "秋，七月，辛酉，滕子虞母卒。"}, {"ID": 3316, "text": "秋，十有一月，葬滕隐公。"}, {"ID": 3317, "text": "卫世叔齐出奔宋。"}, {"ID": 3318, "text": "十一年，春，齐为鄎故，国书，高无平，帅师伐我，及清，季孙谓其宰冉求，曰，齐师在清，必鲁故也，若之何，求曰，一子守，二子从，公御诸竟，季孙曰，不能，求曰，居封疆之间，季孙告二子，二子不可，求曰，若不可，则君无出，一子帅师，背城而战，不属者，非鲁人也，鲁之群室，众于齐之兵车，一室敌车，优矣，子何患焉，二子之不欲战也，宜政在季氏，当子之身，齐人伐鲁，而不能战，子之耻也，大不列于诸侯矣，季孙使从于朝，俟于党氏之沟，武叔呼而问战焉，对曰，君子有远虑，小人何知，懿子强问之，对曰，小人虑材而言，量力而共者也，武叔曰，是谓我不成丈夫也，退而蒐乘，孟孺子泄帅右师，颜羽御，邴泄为右，冉求帅左师，管周父御，樊迟为右，季孙曰，须也弱，有子曰，就用命焉，季孙之甲七千，冉有以武城人三百，为己徒卒，老幼守宫，次于雩门之外，五日，右师从之，公叔务人见保者而泣曰，事充政重，上不能谋，士不能死，何以治民，吾既言之矣，敢不勉乎，师及齐师战于郊，齐师自稷曲，师不逾沟，樊迟曰，非不能也，不信子也，请三刻而逾之，如之，众从之，师入齐军，右师奔，齐人从之，陈瓘，陈庄，涉泗，孟之侧后入，以为殿，抽矢策其马曰，马不进也，林不狃之伍曰，走乎，不狃曰，谁不如，曰，然则止乎，不狃曰，恶贤，徐步而死，师获甲首八十，齐人不能师，宵谍曰，齐人遁，冉有请从之，三季孙弗许，孟孺子语人曰，我不如颜羽，而贤于邴泄，子羽锐敏，我不欲战而能默，泄曰，驱之，公为与其嬖僮汪锜乘，皆死皆殡，孔子曰，能执干戈以卫社稷，可无殇也，冉有用矛于齐师，故能入其军，孔子曰，义也。"}, {"ID": 3319, "text": "夏，陈辕颇出奔郑，初辕颇为司徒，赋封田，以嫁公女，有馀，以为己大器，国人逐之，故出道渴，其族辕咺，进稻醴，粱糗，腶脯焉，喜曰，何其给也，对曰，器成而具，曰，何不吾谏，对曰，惧先行。"}, {"ID": 3320, "text": "为郊战，故公会吴子伐齐，五月，克博，壬申，至于嬴，中军从王，胥门巢将上军，王子姑曹将下军，展如将右军，齐国书将中军，高无平将上军，宗楼将下军，陈僖子谓其弟书，尔死，我必得志，宗子阳与闾丘明相厉也，桑掩胥御国子，公孙夏曰，二子必死，将战，公孙夏命其徒歌虞殡，陈子行命其徒具含玉，公孙挥命其徒曰，人寻约，吴发短，东郭书曰，三战必死，于此三矣，使问弦多以琴，曰，吾不复见子矣，陈书曰，此行也，吾闻鼓而已，不闻金矣，甲戌，战于艾陵，展如败高子，国子败胥门巢，王卒助之，大败齐师，获国书，公孙夏，闾丘明，陈书，东郭书，革车八百乘，甲首三千，以献于公，将战，吴子呼叔孙曰，而事何也，对曰，从司马王赐之甲剑铍，曰，奉尔君事，敬无废命，叔孙未能对，卫赐进曰，州仇奉甲从君而拜，公使大史固，归国子之元，置之新箧，褽之以玄纁，加组带焉，置书于其上，曰，天若不识不衷，何以使下国。"}, {"ID": 3321, "text": "吴将伐齐，越子率其众以朝焉，王及列士，皆有馈赂，吴人皆喜，唯子胥惧曰，是豢吴也夫，谏曰，越在我，心腹之疾也，壤地同面有欲于我，夫其柔服，求济其欲也，不如早从事焉，得志于齐，犹获石田也，无所用之，越不为沼，吴其泯矣，使医除疾，而曰必遗类焉者，未之有也，盘庚之诰曰，其有颠越不共，则劓殄无遗育，无俾易种于兹邑，是商所以兴也，今君易之，将以求大，不亦难乎，弗听，使于齐，属其子于鲍氏，为王孙氏，反役，王闻之，使赐之属镂以死，将死，曰，树吾墓檟，檟可材也，吴其亡乎，三年，其始弱矣，盈必毁，天之道也。"}, {"ID": 3322, "text": "秋，季孙命修守备，曰，小胜大，祸也，齐至无日矣。"}, {"ID": 3323, "text": "冬，卫大叔疾出奔宋，初疾娶于宋子朝，其娣嬖，子朝出，孔文子使疾出其妻而妻之，疾使侍人诱其初妻之娣，置于犁，而为之一宫，如二妻，文子怒，欲攻之，仲尼止之，遂夺其妻，或淫于外州，外州人夺之轩以献，耻是二者，故出，卫人立遗，使室孔姞，疾臣向魋，纳美珠焉，与之城锄，宋公求珠，魋不与，由是得罪，及桓氏出，城锄人攻大叔疾，卫庄公复之，使处巢，死焉，殡于郧，葬于少禘，初，晋悼公子憖亡在卫，使其女仆而田，大叔懿子止而饮之酒，遂聘之，生悼子，悼子即位，故夏戊为大夫，悼子亡，卫人翦夏戊，孔文子之将攻大叔也，访于仲尼。仲尼曰，胡簋之事，则尝学之矣，甲兵之事，未之闻也。退命驾而行，曰，鸟则择木，木岂能择鸟，文子遽止之，曰，圉岂敢度其私，访卫国之难也，将止，鲁人以币召之，乃归，季孙欲以田赋，使冉有访诸仲尼，仲尼曰，丘，不识也，三发，卒曰，子为国老，待子而行，若之何子之不言也。仲尼不对，而私于冉有曰，君子之行也。度于礼，施取其厚，事举其中，敛从其薄，如是则以丘亦足矣，若不度于礼，而贪冒无厌，则虽以田赋，将又不足，且子季孙若欲行而法，则周公之典在，若欲苟而行，又何访焉，弗听。"}]}, {"section": 239, "header": "哀公●哀公十二年", "data": [{"ID": 3324, "text": "十有二年，春，用田赋。"}, {"ID": 3325, "text": "夏，五月，甲辰，孟子卒。"}, {"ID": 3326, "text": "公会吴于橐皋。"}, {"ID": 3327, "text": "秋，公会卫侯，宋皇瑗，于郧。"}, {"ID": 3328, "text": "宋向巢帅师伐郑。"}, {"ID": 3329, "text": "冬，十有二月，螽。"}, {"ID": 3330, "text": "十二年，春，王正月，用田赋。"}, {"ID": 3331, "text": "夏，五月，昭夫人孟子卒，昭公娶于吴，故不书姓，死不赴，故不称夫人，不反哭，故言不葬小君，孔子与吊，适季氏，季氏不絻，放绖而拜。"}, {"ID": 3332, "text": "公会吴于橐皋，吴子使大宰嚭请寻盟，公不欲使，子贡对曰盟，所以周信也，故心以制之，玉帛以奉之，言以结之，明神以要之，寡君以为苟有盟焉，弗可改也巳，若犹可改，日盟何益，今吾子曰，必寻盟，若可寻也，亦可寒也，乃不寻盟。"}, {"ID": 3333, "text": "吴徵会于卫，初，卫人杀吴行人且姚而惧，谋于行人子羽，子羽曰，吴方无道，无乃辱吾君，不如止也，子木曰，吴方无道，国无道，必弃疾于人，吴虽无道，犹足以患卫，往也，长木之，毙无不摽也，国狗之瘈，无不噬也，而况大国乎，秋，卫侯会吴于郧，公及卫侯，宋皇瑗盟，而卒辞吴盟，吴人藩卫侯之舍，子服景伯谓子贡曰，夫诸侯之会，事既毕矣，侯伯致礼地主归饩，以相辞也。今吴不行礼于卫，而藩其君舍以难之。子盍见大宰，乃请束锦以行，语及卫故，大宰嚭曰，寡君愿事卫君，卫君之来也缓，寡君惧，故将止之，子贡曰，卫君之来，必谋于其众，其众或欲或否，是以缓来，其欲来者，子之党也，其不欲来者，子之雠也，若执卫君，是堕党而崇雠也，夫堕子者，得其志矣，且合诸侯而执卫君，谁敢不惧，堕党崇雠，而惧诸侯，或者难以霸乎，大宰嚭说，乃舍卫侯，卫侯归，效夷言，子之尚幼，曰，君必不免，其死于夷乎，执焉，而又说其言，从之固矣。"}, {"ID": 3334, "text": "冬，十二月，螽，季孙问诸仲尼，仲尼曰，丘闻之，火伏而后蛰者毕，今火犹西流，司厤过也。"}, {"ID": 3335, "text": "宋郑之间，有隙地焉，曰，弥作，顷丘，玉畅，喦戈，钖，子产与宋人为成曰，勿有是，及宋平元之族，自萧奔郑，郑人为之城喦戈钖，九月，宋向巢伐郑，取钖，杀元公之孙，遂围喦，十二月，郑罕达救喦，丙申，围宋师。"}]}, {"section": 240, "header": "哀公●哀公十三年", "data": [{"ID": 3336, "text": "十有三年，春，郑罕达帅师取宋师于喦。"}, {"ID": 3337, "text": "夏，许男成卒。"}, {"ID": 3338, "text": "公会晋侯及吴子于黄池。"}, {"ID": 3339, "text": "楚公子申帅师伐陈。"}, {"ID": 3340, "text": "于越入吴。"}, {"ID": 3341, "text": "秋，公至自会。"}, {"ID": 3342, "text": "晋魏曼多帅师侵卫。"}, {"ID": 3343, "text": "葬许元公。"}, {"ID": 3344, "text": "九月，螽。"}, {"ID": 3345, "text": "冬，十有一月，有星孛于东方。"}, {"ID": 3346, "text": "盗杀陈夏区夫。"}, {"ID": 3347, "text": "十有二月，螽。"}, {"ID": 3348, "text": "十三年，春，宋向魋救其师，郑子剩使徇曰，得桓魋者有赏，魋也逃归，遂取宋师于喦，获成欢，郜延，以六邑为虚。"}, {"ID": 3349, "text": "夏，公会单平公，晋定公，吴夫差于黄池。"}, {"ID": 3350, "text": "六月，丙子，越子伐吴，为二隧。畴无馀，讴阳，自南方先及郊，吴大子友，王子地，王孙弥庸，寿于姚，自泓上观之，弥庸见姑蔑之旗，曰，吾父之旗也，不可以见雠而弗杀也，大子曰，战而不克，将亡国，请待之，弥庸不可，属徒五千，王子地助之，乙酉，战，弥庸获畴无馀，地获讴阳，越子至，王子地守，丙戌，复战，大败吴师，获大子友，王孙弥庸，寿于姚，丁亥，入吴，吴人告败于王，王恶其闻也，自刭七人于幕下。"}, {"ID": 3351, "text": "秋，七月，辛丑，盟，吴晋争先，吴人曰，于周室，我为长，晋人曰，于姬姓，我为伯，赵鞅呼司马寅曰，日旰矣，大事未成，二臣之罪也，建鼓整列，二臣死之，长幼必可知也，对曰，请姑视之。反曰，肉食者无墨。今吴王有墨，国胜乎，大子死乎，且夷德轻，不忍久，请少待之，乃先晋人，吴人将以公见晋侯，子服景伯对使者曰，王合诸侯，则伯帅侯牧以见于王，伯合诸侯，则侯帅子男以见于伯，自王以下，朝聘玉帛不同，故敝邑之职贡于吴，有丰于晋，无不及焉，以为伯也，今诸侯会，而君将以寡君见晋君，则晋成为伯矣，敝邑将改职贡，鲁赋于吴八百乘，若为子男，则将半邾，以属于吴，而如邾以事晋，且执事以伯召诸侯，而以侯终之，何利之有焉，吴人乃止，既而悔之，将囚景伯，景伯曰，何也，立后于鲁矣，将以二乘，与六人从，迟速唯命，遂囚以还，及户牖，谓大宰曰，鲁将以十月上辛，有事于上帝先王，季辛而毕，何，世有职焉，自襄以来，未之改也，若不会，祝宗将曰，吴实然，且谓鲁不共，而执其贱者七人，何损焉，大宰嚭言于王曰，无损于鲁，而祗为名，不如归之，乃归景伯，吴申叔仪，乞粮于公孙有山氏，曰，佩玉繠兮，余无所系之，旨酒一盛兮，余与褐之父睨之，对曰，梁则无矣，粗则有之，若登首山以呼曰，庚癸乎，则诺。王欲伐宋杀其丈夫，而囚其妇人。大宰嚭曰，可胜也，而弗能居也，乃归，冬，吴及越平。"}]}, {"section": 241, "header": "哀公●哀公十四年", "data": [{"ID": 3352, "text": "十有四年，春，西狩获麟。"}, {"ID": 3353, "text": "小邾射以句绎来奔。"}, {"ID": 3354, "text": "夏四月，齐陈恒执其君，置于舒州。"}, {"ID": 3355, "text": "庚戌叔还卒。"}, {"ID": 3356, "text": "五月，庚申朔，日有食之。"}, {"ID": 3357, "text": "陈宗竖出奔楚。"}, {"ID": 3358, "text": "宋向魋入于曹以叛。"}, {"ID": 3359, "text": "莒子狂卒。"}, {"ID": 3360, "text": "六月，宋向魋自曹出奔卫，宋向巢来奔。"}, {"ID": 3361, "text": "齐人弑其君壬于舒州。"}, {"ID": 3362, "text": "秋，晋赵鞅帅师伐卫，八月，辛丑，仲孙何忌卒。"}, {"ID": 3363, "text": "冬，陈宗竖自楚复入于陈，陈人杀之，陈辕买出奔楚。"}, {"ID": 3364, "text": "有星孛。"}, {"ID": 3365, "text": "饥。"}, {"ID": 3366, "text": "十四年，春，西狩于大野，叔孙氏之车子锄商获麟，以为不祥，以赐虞人，仲尼观之，曰，麟也，然后取之。"}, {"ID": 3367, "text": "小邾射以句绎来奔，曰使季路要我，吾无盟矣，使子路，子路辞，季康子使冉有谓之曰，千乘之国，不信其盟，而信子之言，子何辱焉，对曰，鲁有事于小邾，不敢问故，死其城下可也，彼不臣而济其言，是义之也，由弗能。"}, {"ID": 3368, "text": "齐简公之在鲁也，阚止有宠焉，及即位，使为政，陈成子惮之，骤顾诸朝，诸御鞅言于公曰，陈阚不可并也，君其择焉，弗听，子我夕，陈逆杀人，逢之，遂执以入，陈氏方睦，使疾，而遗之潘沐，备酒肉焉，飨守囚者，醉而杀之，而逃，子我盟诸陈于陈宗，初，陈豹欲为子我臣，使公孙言已，已有丧而止，既而言之，曰，有陈豹者，长而上偻，望视，事君子必得志，欲为子臣，吾惮其为人也，故缓以告，子我曰，何害，是其在我也，使为臣，他日，与之言政，说遂有宠，谓之曰，我尽逐陈氏，而立女，若何，对曰，我远于陈氏矣，且其违者，不过数人，何尽逐焉，遂告陈氏，子行曰，彼得君，弗先，必祸子，子行舍于公宫，夏，五月，壬申，成子兄弟，四乘如公，子我在幄，出逆之，遂入，闭门，侍人御之，子行杀侍人，公与妇人饮酒于檀台，成子迁诸寝，公执戈，将击之，大史子馀曰，非不利也，将除害也，成子出舍于库，闻公犹怒，将出曰，何所无君，子行抽剑曰，需，事之贼也，谁非陈宗，所不杀子者，有如陈宗，乃止，子我归，属徒攻闱与大门，皆不胜，乃出，陈氏追之，失道于弇中，适丰丘，丰丘人执之以告，杀诸郭关，成子将杀大陆子方，陈逆请而免之，以公命取车于道，及耏，众知而东之，出雍门，陈豹与之车，弗受，曰，逆为余请，豹与余车，余有私焉，事子我，而有私于其雠，何以见鲁卫之士，东郭贾奔卫，庚辰，陈恒执公于舒州，公曰，吾早从鞅之言，不及此。"}, {"ID": 3369, "text": "宋桓魋之宠，害于公，公使夫人骤请享焉，而将讨之，未及，魋先谋公，请以鞍易薄，公曰，不可，薄，宗邑也，乃益鞍七邑，而请享公焉，以日中为期，家备尽往，公知之，告皇野曰，余长魋也，今将祸余，请即救，司马子仲曰，有臣不顺，神之所恶也，而况人乎，敢不承命，不得左师不可，请以君命召之，左师每食击锺，闻锺声，公曰，夫子将食，既食，又奏，公曰，可矣，以乘车往，曰，迹人来告，曰，逢泽有介麇焉，公曰，虽魋未来，得左师吾与之田，若何，君惮告子，野曰，尝私焉，君欲速，故以乘车逆子，与之乘，至，公告之故，拜不能起，司马曰，君与之言。公曰：所难子者，上有天，下有先君。对曰：魋之不共，宋之祸也，敢不唯命是听，司马请瑞焉，以命其徒攻桓氏。其父兄故臣曰，不可，其新臣曰，从吾君之命，遂攻之子，颀骋而告桓司马，司马欲入，子车止之，曰，不能事君，而又伐国，民不与也，祇取死焉，向魋遂入于曹，以叛，六月，使左师巢伐之，欲质大夫以入焉，不能，亦入于曹取质，魋曰，不可，既不能事君，又得罪于民，将若之何，乃舍之，民遂叛之，向魋奔卫，向巢来奔，宋公使止之，曰寡人与子有言矣，不可以绝向氏之祀，辞曰，臣之罪大，尽灭桓氏可也，若以先臣之故，而使有后，君之惠也，若臣则不可以入矣，司马牛致其邑与圭焉，而适齐，向魋出于卫地，公文氏攻之，求夏后氏之璜焉，与之他玉，而奔齐，陈成子使为次卿，司马牛又致其邑焉，而适吴，吴人恶之而反，赵简子召之，陈成子亦召之，卒于鲁郭门之外，坑氏葬诸丘舆。"}, {"ID": 3370, "text": "甲午，齐陈恒弑其君壬于舒州，孔丘三日齐，而请伐齐，三，公曰，鲁为齐弱久矣，子之伐之，将若之何，对曰，陈恒弑其君，民之不与者半，以鲁之众，加齐之半，可克也，公曰，子告季孙，孔子辞，退而告人曰，吾以从大夫之后也，故不敢不言。"}, {"ID": 3371, "text": "初，孟孺子泄将圉马于成，成宰公孙宿不受，曰孟孙为成之病，不圉马焉，孺子怒，袭成，从者不得入，乃反，成有司使，孺子鞭之，秋，八月，辛丑，孟懿子卒，成人奔丧，弗内，袒免哭于衢，听共，弗许，惧，不归。"}]}, {"section": 242, "header": "哀公●哀公十五年", "data": [{"ID": 3372, "text": "十有五年，春，王正月，成叛。"}, {"ID": 3373, "text": "夏，五月，齐高无平出奔北燕。"}, {"ID": 3374, "text": "郑伯伐宋。"}, {"ID": 3375, "text": "秋，八月，大雩。"}, {"ID": 3376, "text": "晋赵鞅帅师伐卫。"}, {"ID": 3377, "text": "冬，晋侯伐郑。"}, {"ID": 3378, "text": "及齐平。"}, {"ID": 3379, "text": "卫公孟彄出奔齐。"}, {"ID": 3380, "text": "十五年，春，成叛于齐，武伯伐成，不克，遂城输。"}, {"ID": 3381, "text": "夏，楚子西，子期，伐吴，及桐汭，陈侯使公孙贞子吊焉，及良而卒，将以尸入，吴子使大宰嚭劳，且辞曰，以水潦之不时，无乃廪然陨大夫之尸，以重寡君之忧，寡君敢辞上介，芋尹盖对曰，寡君闻楚为不道，荐伐吴国，灭厥民人，寡君使盖备使，吊君之下吏，无禄，使人逢天之戚，大命陨队，绝世于良，废日共积，一日迁次，今君命逆使人曰，无以尸造于门，是我寡君之命委于草莽也，且臣闻之，曰事死如事生，礼也，于是乎有朝聘而终，以尸将事之礼，又有朝聘而遭丧之礼，若不以尸将命，是遭丧而还也，无乃不可乎，以礼防民，犹或逾之，今大夫曰，死而弃之，是弃礼也，其何以为诸侯主，先民有言曰，无秽虐士，备使奉尸将命，苟我寡君之命，达于君所，虽陨于深渊，则天命也，非君与涉人之过也，吴人内之。"}, {"ID": 3382, "text": "秋，齐陈瓘如楚，过卫，仲由见之，曰，天或者以陈氏为斧斤，既斫丧公室，而他人有之，不可知也，其使终飨之，亦不可知也，若善鲁以待时，不亦可乎，何必恶焉，子玉曰，然，吾受命矣，子使告我弟。"}, {"ID": 3383, "text": "冬，及齐平，子服景伯如齐，子赣为介，见公孙成，曰人皆臣人，而有背人之心，况齐人虽为子役，其有不贰乎，子，周公之孙也，多飨大利，犹思不义，利不可得，而丧宗国，将焉用之，成曰，善哉，吾不早闻命，陈成子馆客，曰，寡君使恒告曰，寡君愿事君如事卫君，景伯揖子赣而进之，对曰，寡君之愿也，昔晋人伐卫，齐为卫故，伐晋冠氏，丧车五百，因与卫地，自济以西，禚媚杏，以南，书社五百，吴人加敝邑以乱，齐因其病，取欢与阐，寡君是以寒心，若得视卫君之事君也，则固所愿也，成子病之，乃归成，公孙宿以其兵甲入于嬴。"}, {"ID": 3384, "text": "卫孔圉取大子蒯聩之姊，生悝，孔氏之竖浑良夫，长而美，孔文子卒，通于内，大子在戚，孔姬使之焉，大子与之言曰，苟使我入获国，服冕乘轩，三死无与，与之盟，为请于伯姬，闰月，良夫与大子入，舍于孔氏之外圃，昏，二人蒙衣而乘，寺人罗御，如孔氏，孔氏之老栾宁问之，称姻妾以告，遂入，适伯姬氏，既食，孔伯姬杖戈而先，大子与五人介，舆豭从之，迫孔悝于厕强盟之，遂劫以登台，栾宁将饮酒，炙未熟，闻乱，使告季子，召获驾乘车，行爵食炙，奉卫侯辄来奔，季子将入，遇子羔将出，曰，门已闭矣，季子曰，吾姑至焉，子羔曰，弗及，不践其难，季子曰，食焉，不辟其难，子羔遂出，子路入，及门，公孙敢门焉，曰，无入为也，季子曰，是公孙也，求利焉而逃其难，由，不然，利其禄，必救其患，有使者出，乃入，曰大子焉用孔悝，虽杀之，必或继之，且曰，大子无勇，若燔台半，必舍孔叔大子闻之惧，下石乞，盂黶敌子路，以戈击之，断缨，子路曰，君子死，冠不免，结缨而死，孔子闻卫乱，曰，柴也，其来由也死矣，孔悝立庄公，庄公害故政，欲尽去之，先谓司徒瞒成曰，寡人离病于外久矣，子请亦尝之，归告褚师比，欲与之伐公，不果。"}]}, {"section": 243, "header": "哀公●哀公十六年", "data": [{"ID": 3385, "text": "十有六年，春，王正月，己卯，卫世子蒯聩自戚入于卫，卫侯辄来奔。"}, {"ID": 3386, "text": "二月，卫子还成出奔宋。"}, {"ID": 3387, "text": "夏，四月，己丑，孔丘卒。"}, {"ID": 3388, "text": "十六年，春，瞒成，褚师比，出奔宋，卫侯使鄢武子告于周，曰蒯聩得罪于君父君母，逋窜于晋，晋以王室之故，不弃兄弟，置诸河上，天诱其衷，获嗣守封焉，使下臣肸，敢告执事，王使单平公对曰，肸以嘉命，来告余一人，往谓叔父，余嘉乃成世。复尔禄次，敬之哉，方天之休，弗敬弗休，悔其可追。"}, {"ID": 3389, "text": "夏，四月，己丑，孔丘卒，公诔之曰，旻天不吊，不憖遗一老，俾屏余一人以在位，茕茕余在疚，呜呼，哀哉，尼父无自律，子赣曰，君其不没于鲁乎，夫子之言曰，礼失则昏，名失则愆，失志为昏，失所为愆，生不能用，死而诔之，非礼也，称一人，非名也，君两失之。"}, {"ID": 3390, "text": "六月，卫侯饮孔悝酒于平阳，重酬之，大夫皆有纳焉，醉而送之，夜半而遣之，载伯姬于平阳而行，及西门，使贰车反祏于西圃，子伯季子，初为孔氏臣，新登于公，请追之，遇载祏者，杀而乘其车，许公为，反祏，遇之曰，与不仁人争，明无不胜，必使先射，射三发，皆远许为，许为射之，殪，或以其车从，得祏于橐中，孔悝出奔宋，楚大子建之遇谗也，自城父奔宋，又辟华氏之乱于郑，郑人甚善之，又适晋，与晋人谋袭郑，乃求复焉，郑人复之如初，晋人使谍于子木，请行而期焉，子木暴虐于其私邑，邑人诉之，郑人省之，得晋谍焉，遂杀子木，其子曰胜，在吴，子西欲召之，叶公曰，吾闻胜也，诈而乱，无乃害乎，子西曰，吾闻胜也，信而勇，不为不利，舍诸边竟，使卫藩焉，叶公曰，周仁之谓信，率义之谓勇，吾闻胜也，好复言，而求死士，殆有私乎，复言非信也，期死非勇也，子必悔之，弗从，召之使处吴竟，为白公，请伐郑，子西曰，楚未节也，不然，吾不忘也，他日又请，许之，未起师，晋人伐郑，楚救之，与之盟，胜怒曰，郑人在此，雠不远矣，胜自厉剑，子期之子平见之，曰，王孙何自厉也，曰，胜以直闻，不告女，庸为直乎，将以杀尔父，平以告子西，子西曰，胜如卵，余翼而长之，楚国第，我死，令尹司马，非胜而谁，胜闻之曰，令尹之狂也，得死乃非我，子西不悛，胜谓石乞，曰王与二卿士，皆五百人当之，则可矣，乞曰，不可得也，曰，市南有熊宜僚者，若得之，可以当五百人矣，乃从白公而见之，与之言，说，告之故，辞，承之以剑，不动，胜曰，不为利谄，不为威惕，不泄人言，以求媚者，去之，吴人伐慎，白公败之，请以战备献，许之，遂作乱，秋，七月，杀子西，子期，于朝，而劫惠王，子西以袂掩面而死，子期曰，昔者吾以力事君，不可以弗终，抉豫章以杀人，而后死，石乞曰，焚库弑王，不然不济，白公曰，不可，杀王不祥，焚库无聚，将何以守矣，乞曰，有楚国而治其民，以敬事神，可以得祥，且有聚矣，何患弗从，叶公在蔡，方城之外皆曰，可以入矣，子高曰，吾闻之，以险徼幸者，其求无餍，偏重必离，闻其杀齐管修也，而后入，白公欲以子闾为王，子闾不可，遂劫以兵，子闾曰，王孙若安靖楚国，匡正王室，而后庇焉，启之愿也，敢不听从，若将专利，以倾王室，不顾楚国，有死不能，遂杀之，而以王如高府，石乞尹门，圉公阳穴宫，负王以如昭夫人之宫，叶公亦至，及北门，或遇之曰，君胡不胄，国人望君，如望慈父母焉，盗贼之矢若伤君，是绝民望也，若之何不胄，乃胄而进，又遇一人曰，君胡胄，国人望君，如望岁焉，日日以几，若见君面，是得艾也，民知不死，其亦夫有奋心，犹将旌君以徇于国，而反掩面以绝民望，不亦甚乎，乃免胄而进，遇箴尹固，帅其属将与白公，子高曰，微二子者，楚不国矣，弃德从贼，其可保乎，乃从叶公，使与国人以攻白公，白公奔山而缢，其徒微之生拘石乞，而问白公之死焉，对曰，余知其死所，而长者使余勿言，曰，不言将烹，乞曰，此事克则为卿，不克则烹，固其所也，何害，乃烹石乞，王孙燕奔頯黄氏，诸梁兼二事，国宁，乃使宁为令尹，使宽为司马，而老于叶。"}, {"ID": 3391, "text": "卫侯占梦嬖人，求酒于大叔僖子，不得，与卜人比，而告公曰，君有大臣在西南隅，弗去，惧害，乃逐大叔遗，遗奔晋。"}, {"ID": 3392, "text": "卫侯谓浑良夫曰，吾继先君，而不得其器，若之何，良夫代执火者而言，曰，疾与亡君，皆君之子也，召之，而择材焉，可也，若不材，器可得也，竖告大子，大子使五人舆豭从己，劫公而强盟之，且请杀良夫，公曰，其盟免三死，曰，请三之后，有罪杀之，公曰，诺哉。"}]}, {"section": 244, "header": "哀公●哀公十七年", "data": [{"ID": 3393, "text": "十七年，春，卫侯为虎幄于藉圃，成求令名者，而与之始食焉，大子请使良夫，良夫乘衷甸，两牡，紫衣狐裘，至，袒裘不释剑而食，大子使牵以退，数之以三罪，而杀之。"}, {"ID": 3394, "text": "三月，越子伐吴，吴子御之笠泽，夹水而陈，越子为左右句卒，使夜或左或右，鼓噪而进，吴师分以御之，越子以三军潜涉，当吴中军而鼓之，吴师大乱，遂败之。"}, {"ID": 3395, "text": "晋赵鞅使告于卫曰，君之在晋也，志父为主，请君若大子来，以免志父，不然，寡君其曰，志父之为也，卫侯辞以难，大子又使椓之，夏，六月，赵鞅围卫，齐国观，陈瓘，救卫，得晋人之致师者，子玉使服而见之，曰，国子实执齐柄，而命瓘曰，无辟晋师，岂敢废命，子又何辱，简子曰，我卜伐卫，未卜与齐战，乃还。"}, {"ID": 3396, "text": "楚白公之乱，陈人恃其聚而侵楚，楚既宁，将取陈麦，楚子问帅于大师子谷，与叶公诸梁，子谷曰，右领差车，与左史老，皆相令尹司马以伐陈，其可使也，子高曰，率贱，民慢之，惧不用命焉，子谷曰，观丁父，鄀俘也，武王以为军率，是以克州蓼，服随唐，大启群蛮，彭仲爽，申俘也，文王以为令尹，实县申息，朝陈蔡，封畛于汝，唯其任也，何贱之有，子高曰，天命不谄，令尹有憾于陈，天若亡之，其必令尹之子是与，君盍舍焉，臣惧右领与左史，有二俘之贱，而无其令德也，王卜之，武城尹吉，使帅师取陈麦，陈人御之，败，遂围陈，秋，七月，己卯，楚公孙朝帅师灭陈，王与叶公枚卜子良，以为令尹，沈尹朱曰，吉，过于其志，叶公曰，王子而相国，过将何为，他日改卜子国，而使为令尹。"}, {"ID": 3397, "text": "卫侯梦于北宫，见人登昆吾之观，被发北面而噪曰，登此昆吾之虚，绵绵生之瓜，余为浑良夫，叫天无辜，公亲筮之，胥弥赦占之，曰，不害，与之邑，置之，而逃奔宋，卫侯贞卜，其繇曰，如鱼竀尾，衡流而方羊。裔焉大国，灭之，将亡。阖门塞窦，乃自后逾，冬，十月，晋复伐卫，入其郛，将入城，简子曰，止，叔向有言曰，怙乱灭国者无后，卫人出庄公，而与晋平，晋立襄公之孙般师而还，十一月，卫侯自鄄入，般师出，初，公登城以望，见戎州，问之，以告，公曰，我姬姓也，何戎之有焉，翦之，公使匠久，公欲逐石圃，未及而难作，辛巳，石圃因匠氏攻公，公阖门而请，弗许，逾于北方而队，折股，戎州人攻之，大子疾，公子青，逾从公，戎州人杀之，公入于戎州己氏，初，公自城上，见己氏之妻发美，使髡之，以为吕姜髢，既入焉，而示之璧，曰，活我，吾与女璧，己氏曰，杀女，璧其焉往，遂杀之，而取其璧，卫人复公孙般师而立之，十二月，齐人伐卫，卫人请平，立公子起，执般师以归，舍诸潞。"}, {"ID": 3398, "text": "公会齐侯盟于蒙，孟武伯相，齐侯稽首，公拜，齐人怒，武伯曰，非天子，寡君无所稽首，武伯问于高柴曰，诸侯盟，谁执牛耳，季羔曰，鄫衍之役，吴公子姑曹，发阳之役，卫石魋，武伯曰，然则彘也。"}, {"ID": 3399, "text": "宋皇瑗之子麇，有友曰田丙，而夺其兄劖般邑，以与之，劖般愠而行，告桓司马之臣子仪克，子仪克适宋，告夫人曰，麇将纳桓氏，公问诸子仲，初，子仲将以杞姒之子，非我为子，麇曰，必立伯也，是良材，子仲怒，弗从，故对曰，右师则老矣，不识麇也，公执之，皇瑗奔晋，召之。"}]}, {"section": 245, "header": "哀公●哀公十八年", "data": [{"ID": 3400, "text": "十八年，春，宋杀皇瑗，公闻其情，复皇氏之族，使皇缓为右师。"}, {"ID": 3401, "text": "巴人伐楚，围鄾，初，右司马子国之卜也，观瞻曰，如志，故命之，及巴师至，将卜师，王曰，宁如志，何卜焉，使帅师而行，请承，王曰，寝尹工尹，勤先君者也，三月，楚公孙宁，吴由于，薳固，败巴师于鄾，故封子国于析，君子曰，惠王知志，夏书曰，官占，唯能蔽志，昆命于元龟，其是之谓乎，志曰，圣人不烦卜筮，惠王其有焉。"}, {"ID": 3402, "text": "夏，卫石圃逐其君起，起奔齐，卫侯辄自齐复归，逐石圃，而复石魋，与大叔遗。"}]}, {"section": 246, "header": "哀公●哀公十九年", "data": [{"ID": 3403, "text": "十九年，春，越人侵楚，以误吴也。"}, {"ID": 3404, "text": "夏，楚公子庆，公孙宽，追越师，至冥，不及，乃还。"}, {"ID": 3405, "text": "秋，楚沈诸梁伐东夷，三夷男女，及楚师盟于敖。"}, {"ID": 3406, "text": "冬，叔青如京师，敬王崩故也。"}]}, {"section": 247, "header": "哀公●哀公二十年", "data": [{"ID": 3407, "text": "二十年，春，齐人来徵会，夏，会于廪丘，为郑故，谋伐晋，郑人辞诸侯，秋，师还。"}, {"ID": 3408, "text": "吴公子庆忌骤谏吴子曰，不改必亡，弗听，出居于艾，遂适楚，闻越将伐吴，冬，请归平越，遂归欲除不忠者以说于越，吴人杀之。"}, {"ID": 3409, "text": "十一月，越围吴，赵孟降于丧食，楚隆曰，三年之丧，亲昵之极也，主又降之，无乃有故乎，赵孟曰，黄池之役，先主与吴王有质，曰，好恶同之，今越围吴，嗣子不废旧业，而敌之，非晋之所能及也，吾是以为降，楚隆曰，若使吴王知之，若何，赵孟曰，可乎，隆曰，请尝之，乃往，先造于越军曰，吴犯间上国多矣，闻君亲讨焉，诸夏之人，莫不欣喜，唯恐君志之不从，请入视之，许之，告于吴王曰，寡人之老无恤，使陪臣隆，敢展谢其不共，黄池之役，君之先臣志父，得承齐盟，曰，好恶同之，今君在难，无恤不敢惮劳，非晋国之所能及也，使陪臣敢展布之，王拜稽首曰，寡人不佞，不能事越，以为大夫忧，拜命之辱，与之一箪珠，使问赵孟，曰，句践将生忧寡人，寡人死之不得矣，王曰，溺人必笑，吾将有问也，史黯何以得为君子，对曰，黯也，进不见恶，退无谤言，王曰，宜哉。"}]}, {"section": 248, "header": "哀公●哀公二十一年", "data": [{"ID": 3410, "text": "二十一年，夏，五月，越人始来。"}, {"ID": 3411, "text": "秋，八月，公及齐侯，邾子，盟于顾，齐人责稽首，因歌之，曰，鲁人之皋，数年不觉，使我高蹈，唯其儒书，以为二国忧，是行也，公先至于阳谷，齐闾丘息曰，君辱举玉趾，以在寡君之军，群臣将传遽以告寡君，比其复也，君无乃勤，为仆人之未次，请除馆于舟道，辞曰，敢勤仆人。"}]}, {"section": 249, "header": "哀公●哀公二十二年", "data": [{"ID": 3412, "text": "二十二年，夏，四月，邾隐公自齐奔越，曰，吴为无道，执父立子，越人归之，大子革奔越。"}, {"ID": 3413, "text": "冬，十一月，丁卯，越灭吴，请使吴王居甬东，辞曰，孤老矣，焉能事君，乃缢，越人以归。"}]}, {"section": 250, "header": "哀公●哀公二十三年", "data": [{"ID": 3414, "text": "二十三年，春，宋景曹卒，季康子使冉有吊，且送葬，曰，敝邑有社稷之事，使肥与有职竞焉，是以不得助执绋，使求从舆人，曰，以肥之得备弥甥也，有不腆先人之产马，使求荐诸夫人之宰，其可以称旌繁乎。"}, {"ID": 3415, "text": "夏，六月，晋荀瑶伐齐，高无平帅师御之，知伯视齐师，马骇遂驱之，曰，齐人知余旗，其谓余畏而反也，及垒而还，将战，长武子请卜，知伯曰，君告于天子，而卜之以守龟于宗祧，吉矣，吾又何卜焉，且齐人取我英丘，君命瑶，非敢耀武也，治英丘也，以辞伐罪足矣，何必卜，壬辰，战于犁丘，齐师败绩，知伯亲禽颜庚。"}, {"ID": 3416, "text": "秋，八月，叔青如越，始使越也，越诸鞅来聘，报叔青也。"}]}, {"section": 251, "header": "哀公●哀公二十四年", "data": [{"ID": 3417, "text": "二十四年，夏，四月，晋侯将伐齐，使来乞师，曰，昔臧文仲以楚师伐齐取谷，宣叔以晋师伐齐，取汶阳，寡君欲徼福于周公，愿乞灵于臧氏，臧石帅师会之，取廪丘，军吏令缮，将进，莱章曰，君卑政暴，往岁克敌，今又胜都，天奉多矣，又焉能进，是躗言也，役将班矣，晋师乃还，饩臧石牛，大史谢之，曰，以寡君之在行，牢礼不度，敢展谢之。"}, {"ID": 3418, "text": "邾子又无道，越人执之以归，而立公子何，何亦无道。"}, {"ID": 3419, "text": "公子荆之母嬖，将以为夫人，使宗人衅夏献其礼，对曰，无之，公怒曰，女为宗司，立夫人，国之大礼也，何故无之，对曰，周公及武公娶于薛，孝，惠，娶于商，自桓以下娶于齐，此礼也，则有若以妾为夫人，则固无其礼也，公卒立之，而以荆为大子，国人始恶之。"}, {"ID": 3420, "text": "闰月，公如越，得大子适郢，将妻公，而多与之地，公孙有山，使告于季孙，季孙惧，使因大宰嚭，而纳赂焉，乃止。"}]}, {"section": 252, "header": "哀公●哀公二十五年", "data": [{"ID": 3421, "text": "二十五年，夏，五月，庚辰，卫侯出奔宋，卫侯为灵台于藉圃，与诸大夫饮酒焉，褚师声子韤而登席，公怒，辞曰，臣有疾异于人，若见之，君将呕之，是以不敢，公愈怒，大夫辞之，不可，褚师出，公戟其手，曰，必断而足，闻之，褚师与司寇亥乘，曰，今日幸而后亡，公之入也，夺南氏邑，而夺司寇亥政，公使侍人纳公文懿子之车于池，初，卫人翦夏丁氏，以其帑赐彭封弥子，弥子饮公酒，纳夏戊之女，嬖，以为夫人，其弟期大叔疾之从孙甥也，少畜于公，以为司徒，夫人宠衰，期得罪公使三匠久，公使优狡盟拳弥，而甚近信之，故褚师比，公孙弥牟，公文要，司寇亥，司徒期，因三匠与拳弥以作乱，皆执利兵，无者执斤，使拳弥入于公宫，而自大子疾之宫，噪以攻公，鄄子士请御之，弥援其手曰，子则勇矣，将若君何，不见先君乎，君何所不逞欲，且君尝在外矣，岂必不反，当今不可，众怒难犯，休而易间也，乃出，将适蒲，弥曰，晋无信，不可，将适鄄，弥曰，齐晋争我，不可，将适泠，弥曰，鲁不足与，请适城锄，以钩越，越有君，乃适城锄，弥曰，卫盗不可知也，请速，自我始，乃载宝以归，公为支离之卒，因祝史挥以侵卫，卫人病之，懿子知之，见子之，请逐挥，文子曰，无罪，懿子曰，彼好专利而妄，夫见君之入也，将先道焉，若逐之，必出于南门，而适君所，夫越新得诸侯，将必请师焉，挥在朝，使吏遣诸其室，挥出，信弗内，五日，乃馆诸外里，遂有宠，使如越请师。"}, {"ID": 3422, "text": "六月，公至自越，季康子，孟武伯，逆于五梧，郭重仆，见二子曰，恶言多矣，君请尽之，公宴于五梧，武伯为祝，恶郭重曰，何肥也，季孙曰，请饮彘也，以鲁国之密迩仇雠，臣是以不获从君，克免于大行，又谓重也肥，公曰，是食言多矣，能无肥乎，饮酒不乐，公与大夫始有恶。"}]}, {"section": 253, "header": "哀公●哀公二十六年", "data": [{"ID": 3423, "text": "二十六年，夏，五月，叔孙舒帅师会越皋如，后庸，宋乐茷，纳卫侯，文子欲纳之，懿子曰，君愎而虐，少待之，必毒于民，乃睦于子矣，师侵外州，大获，出御之，大败，掘褚师定子之墓，焚之于平庄之上，文子使王孙齐私于皋如，曰，子将大灭卫乎，抑纳君而已乎，皋如曰，寡君之命无他，纳卫君而已，文子致众而问焉，曰，君以蛮夷伐国，国几亡矣，请纳之，众曰，勿纳，曰，弥牟亡而有益，请自北门出，众曰，勿出，重赂越人，申开守陴而纳公，公不敢入，师还，立悼公，南氏相之，以城锄与越人，公曰，期则为此，令苟有怨于夫人者报之，司徒期聘于越，公攻而夺之币，期告王，王命取之，期以众取之，公怒，杀期之甥之为大子者，遂卒于越。"}, {"ID": 3424, "text": "宋景公无子，取公孙周之子得，与启，畜诸公宫，未有立焉，于是皇缓为右师，皇非我为大司马，皇怀为司徒，灵不缓为左师，乐茷为司城，乐朱锄为大司寇，六卿三族降听政，因大尹以达，大尹常不告，而以其欲，称君命以令，国人恶之，司城欲去大尹，左师曰，纵之，使盈其罪，重而无基，能无敝乎，冬十月，公游于空泽，辛巳，卒于连中，大尹兴空泽之士千甲，奉公自空桐入，如沃宫，使召六子曰，闻下有师，君请六子画，六子至，以甲劫之，曰君有疾病，请二三子盟，乃盟于少寝之庭，曰无为公室不利，大尹立启，奉丧殡于大宫，三日而后国人知之，司城茷使宣言于国曰，大尹惑蛊其君而专其利，令君无疾而死，死又匿之，是无他矣，大尹之罪也，得梦启，北首而寝于庐门之外，已为鸟而集于其上，咮加于南门，尾加于桐门，曰，余梦美，必立，大尹谋，曰，我不在盟，无乃逐我，复盟之乎，使祝为载书，六子在唐孟，将盟之，祝襄以载书告皇非我，皇非我因子潞，门尹得，左师谋曰，民与我，逐之乎，皆归授甲，使徇于国曰，大尹惑蛊其君，以陵虐公室，与我者，救君者也，众曰，与之，大尹徇曰，戴氏，皇氏，将不利公室，与我者，无忧不富，众曰，无别，戴氏皇氏欲伐公，乐得曰，不可，彼以陵公有罪，我伐公，则甚焉，使国人施于大尹，大尹奉启以奔楚，乃立得司城为上卿，盟曰，三族共政，无相害也。"}, {"ID": 3425, "text": "卫出公自城锄，使以弓问子赣，且曰，吾其入乎，子赣稽首受弓，对曰，臣不识也，私于使者曰，昔成公孙于陈，甯武子，孙庄子，为宛濮之盟，而君入，献公孙于卫齐，子鲜，子展，为夷仪之盟，而君入，今君再在孙矣，内不闻献之亲，外不闻成之卿，则赐不识所由入也，诗曰，无竞惟人，四方其顺之，若得其人，四方以为主，而国于何有。"}]}, {"section": 254, "header": "哀公●哀公二十七年", "data": [{"ID": 3426, "text": "二十七年，春，越子使后庸来聘，且言邾田，封于骀上，二月，盟于平阳，三子皆从，康子病之，言及子赣，曰，若在此，吾不及此夫，武伯曰，然何不召，曰，固将召之，文子曰，他日请念。"}, {"ID": 3427, "text": "夏，四月，己亥，季康子卒，公吊焉，降礼。"}, {"ID": 3428, "text": "晋荀瑶帅师伐郑，次于桐丘，郑驷弘请救于齐，齐师将兴，陈子属孤子，三日朝，设乘车两马，系五邑焉，召颜涿聚之子晋，曰，隰之役，而父死焉，以国之多难，未女恤也，今君命女以是邑也，服车而朝，毋废前劳，乃救郑，及留舒，违谷七里，谷人不知，及濮，雨不涉，子思曰，大国在敝邑之宇下，是以告急，今师不行，恐无及也，成子衣制杖戈，立于阪上，马不出者，助之鞭之，知伯闻之，乃还，曰，我卜伐郑，不卜敌齐，使谓成子曰，大夫陈子，陈之自出，陈之不祀，郑之罪也，故寡君使瑶察陈衷焉，谓大夫其恤陈乎，若利本之颠，瑶何有焉，成子怒曰，多陵人者皆不在，知伯其能久乎，中行文子告成子，曰，有自晋师告寅者，将为轻车千乘，以厌齐师之门，则可尽也，成子曰，寡君命恒曰，无及寡，无畏众，虽过千乘，敢辟之乎，将以子之命告寡君，文子曰，吾乃今知所以亡，君子之谋也，始衷终皆举之，而后入焉，今我三不知而入之，不亦难乎，公患三桓之侈也，欲以诸侯去之，三桓亦患公之妄也，故君臣多间，公游于陵阪，遇孟武伯于孟氏之衢，曰，请有问于子，余及死乎，对曰，臣无由知之，三问，卒辞不对，公欲以越伐鲁，而去三桓，秋，八月，甲戌，公如公孙有陉氏，因孙于邾，乃遂如越，国人施公孙有山氏。"}, {"ID": 3429, "text": "悼之四年，晋荀瑶帅师围郑，未至郑驷弘曰，知伯愎而好胜，早下之，则可行也，乃先保南里以待之，知伯入南里，门于桔柣之门，郑人俘酅魁垒，赂之以知政，闭其口而死，将门，知伯谓赵孟，入之，对曰，主在此，知伯曰，恶而无勇，何以为子，对曰，以能忍耻，庶无害赵宗乎知伯不悛，赵襄子由是惎知伯，遂丧之，知伯贪而愎，故韩魏反而丧之。"}]}], "bookname": "春秋左传", "writer": null, "type": "史书", "age": "[战国] 公元前468年-公元前300年"}